ඊශ්‍රායල් මිසයිල ප්‍රහාර වලින් පලස්තීනුවෝ 4 ක් මිය යති .
ගාසා තීරයේදී .
ගාසා තීරයට පෙරේදා එල්ල වූ ඊශ්‍රායල් මිසයිල ප්‍රහාර දෙකකින් පලස්තීනුවන් සිව්දෙනෙක් ඝාතනය වූහ .
මෙම ප්‍රහාර එල්ල වී ඇත්තේ සරණාගත කඳවුරකටය .
මෙය ඉකුත් ඉරිදා ඊශ්‍රායලයේ අෂ්ඩොඩ් වරායේදී මරා ගෙන මැරෙන බෝම්බ ප්‍රහාරයකින් ඊශ්‍රායල් ජාතිකයන් 10 දෙනකු මිය යාමට එරෙහිව සිදු කරන ලද්දකි .
හෙලිකොප්ටර් යානා යොදා ගෙන සිදු කැරුණු මෙම ප්‍රහාරයෙන් පසු රෆා සරණාගත කඳවුර අවට සටන් ඇවිලිණ .
ඊශ්‍රායල් හමුදා යුද ටැංකි හා බුල්ඩෝසර වලින් සන්නද්ධව එහි කඩා වැදිණ .
නිවාස 16 ක් ඔවුහු බිමට සමතලා කළහ .
යුද අවි ගෙනෙන රහස් උමං සෙවීමෙහි ඊශ්‍රායල් හමුදාව නිරත වූහ .
එහෙත් කිසිවක් හමු නොවීය .
රොයිටර් .
' ගරිල්ලා ප්‍රහාර නතර නොකළොත් සංවර්ධන ආධාර කපා හරිනවා .
' විදේශ ආධාරකරුවෝ නේපාලයට අනතුරු අඟවති .
කත්මන්ඩුහිදී , නේපාලයේ මාඕවාදී ගරිල්ලන් දිගින් දිගටම සිදු කර ගෙන යන ප්‍රහාර නතර නොකළහොත් නේපාලයට ලබා දෙන සංවර්ධන ආධාර නතර කරන බවට එරටට ආධාර ලබා දෙන බ්‍රිතාන්‍යය , ජර්මනිය , ඇමරිකාව යන රටවල් සහ එක්සත් ජාතීන්ගේ සංවිධානයට අයත් ආධාර ඒජන්සි අනතුරු අඟවා ඇත .
ලෝකයේ දුප්පත්ම රටවල් දහයෙන් එකක් ලෙස සැලකෙන නේපාලයේ දැනට ක්‍රියාත්මක වන සංවර්ධන ව්‍යාපෘති වලින් සියයට හැටකටත් වැඩි ප්‍රමාණයක් විදේශ ආධාර මත ක්‍රියාත්මක වෙයි .
එසේම එරට ණය හෝ ආධාර වශයෙන් වාර්ෂිකව ලබා ගන්නා මුදල ඩොලර් මිලියන හාරසීයක් පමණ වේ .
එරට සංවර්ධන වැඩසටහන් කොමියුනිස්ට් පක්ෂයේ බලපෑම් යටතේ පුළුල් කිරීමට සිදුව තිබෙන බවද එරටට ආධාර දෙන රටවල් හා ඒජන්සි පෙන්වා දෙයි .
ලෝකයේ එකම ව්‍යවස්ථාපිත හින්දු රාජාණ්ඩුවක් පවතින නේපාලය කොමියුනිස්ට් රාජ්‍යයක් බවට පත් කිරීම සඳහා එරට කොමියුනිස්ට් පක්ෂය 1996 සිට අරගලයක යෙදී සිටී .
මාඕවාදී අරගල හේතුවෙන් එරට ක්‍රියාත්මක වන සංවර්ධන වැඩසටහන් බොහොමයක් අතරමඟ නැවතී හෝ මන්දගාමී බවට හෝ පත්ව ඇතැයි ද වාර්තා වී තිබේ .
මේ දක්වා මරා දමා ඇති පුද්ගලයින් සංඛ්‍යාව නව දහස ඉක්මවා තිබේ .
රොයිටර් .
' ස්පාඤ්ඤ හමුදා ඉරාකයෙන් ඉවත් කර ගන්නවා .
' නව අගමැතිගේ ප්‍රතිඥාවෙන් යුරෝපා ත්‍රස්ත ජාල නිහඬ වෙයි .
මැඩ්රීඩ් හිදී , ඉරාකයන් ස්පාඤ්ඤ හමුදා ඉවත් කර ගන්නා බවට ස්පාඤ්ඤයේ නව අගමැති ජෝස් ලුයී රොඩ්රිගෝස් සැපටේරෝ කළ ප්‍රකාශය යුරෝපය පුරා ක්‍රියාත්මක ත්‍රස්ත සංවිධානය කටයුතු අක්‍රීය වීමට තුඩු දී තිබේ .
පෙරේදා ඔහු කළ එම ප්‍රකාශයට ප්‍රතිචාර දක්වන අදාළ ත්‍රස්ත කණ්ඩායම ඔවුන් අල් - කයිඩා සංවිධානය සමඟ සබඳතා පවත්නා කණ්ඩායමක් බව සඳහන් කර ඇත .
මැඩ්රිඩ් බෝම්බයේ වගකීමද භාර ගනිමින් පෑන් - අරාබි පුවත්පතට ඔවුන් නිවේදනයක් නිකුත් කර තිබේ .
එහි මෙසේ සඳහන් .
' මේ තීරණය නිසා , ස්පාඤ්ඤ හමුදා ඉරාකයෙන් ඉවත් කර ගන්නා බවට පොරොන්දු දී ඇති නව රජයේ අභිප්‍රායන් පැහැදිලි කර ගන්නා තුරු ස්පාඤ්ඤය තුළ සියලු ක්‍රියාකාරකම් අත්හිටුවීමට අපේ නායකත්වය තීරණය කර තිබේ .
මෙම සටහනට අත්සන් තබා ඇත්තේ අබු - හෆ්ස් - අල් - මසාරි සේනාංකය නමිනි .
ඒ සමගම යුරෝපය පුරා සියලු ක්‍රියාදාමයන් ද අත්හිටුවන ලෙස ඔවුන් යුරෝපියානු ඒකකයන්ගෙන් ඉල්ලා තිබේ .
මේ අතර ඉරාකය තුළ සමගියෙන් කටයුතු කිරීමට අමෙරිකානු ජනාධිපති බුෂ් කර ඇති ඉල්ලීම සම්බන්ධයෙන් ප්‍රකාශයක් කරන සැපටේරෝ ' බුෂ්ට සවන් දුන්නත් සිය ස්ථාවරයේ දැඩිව පිහිටා සිටින බව ' කියා ඇත .
ඔහු පවසන්නේ අමෙරිකාවේ ඉරාක අත්පත් කර ගැනීම් මහා බොරුවක් - ව්‍යාජයක් බවය .
රොයිටර් .
ඒ . අඊ . න්‍යෂ්ටික අවි තාක්ෂණය ලබා ගන්න ලිබියාව ඩොලර් කෝටි 10 ක් ගෙවලා .
අමෙරිකාව , ඕක්රිජ්හිදී , ලිබියාව ඔවුන්ගේ ම න්‍යෂ්ටික බෝම්බයක් ගොඩනැගීමට අවශ්‍ය තාක්ෂණය ලබා දීම සඳහා , පකිස්තාන න්‍යෂ්ටික බෝම්බයේ පියා ලෙස සැලකෙන අබ්දුල් කාදීර් ඛාන් විසින් මෙහෙයවන ලද අවි ජාලයට ලිබියාව ඩොලර් මිලියන 100 ක් වත් ගෙවා ඇති බව තහවුරු වන්නේ යැයි අමෙරිකාවෙන් පැවසී තිබේ .
කේන්ද්‍රාපසාරිකයන්ගේ සිට ස්ථානීය පුහුණුව දක්වා ලිබියානු න්‍යෂ්ටික වැඩපිළිවෙළට අවශ්‍ය සියල්ල සපැයීමට 1990 ගණන් වලදී අබ්දුල් කදිර්ගේ ජාලය සමග ඇති කර ගත් ගිවිසුමකදී ලිබියාව පොරොන්දු වී තිබේ .
' මෙය සියල්ල එකම තැනකින් සිදු කර ගැන්මක් ලෙස ධවල මන්දිරයෙන් හැඳින්වී ඇත .
ලිබියාව සතුව තිබූ කේන්ද්‍රාපසරික කොටස් පළමු වරට ටෙනිසියේදී ප්‍රදර්ශනය කරමින් මේ බව පැවසී ඇත .
රොයිටර් .
පිපුරුමකින් නව මහල් ගොඩනැගිල්ලක් කඩා වැටී උතුරු රුසියාවේ 39 ක් නසිති .
මොස්කව්හිදී , උතුරු රුසියානු නගරයක ගෑස් කාන්දුවීමකින් ඇති වූවක් සේ සැලකෙන විශාල පිපිරුමකින් නවමහල් ගොඩනැගිල්ලක කොටසක් කඩා වැටී 39 දෙනෙකු පමණ මිය ගොස් තිබේ .
ළමයින් පස් දෙනෙකු ද ඊට ඇතුළත්ය .
සුදුමූදු බඩ ' අර්කාන්ගෙල්ස්ක් ' නගරයේදී පෙරේදා අලුයම ඇති වූ මේ සිද්ධියට ගොදුරු වූවන් 24 දෙනෙකු ඊයේ පෙරවරුව වන විට බේරා ගෙන තිබුණි .
තවත් 12 දෙනෙකුවත් සුන්බුන් අතර සිර වී ඇතැයි සැලකේ .
දොඹකර රැසක් යොදා ගනිමින් කැරෙන ගැලවුම් සේවා මන්දගාමී වී ඇත්තේ නටබුන් ගොඩනැගිල්ලේ කොටස් තවමත් කඩා වැටෙමින් පවතින බැවිනි .
ගෑස් කාන්දුවකින් පිපිරුම හටගෙන ඇතැයි සැක කැරෙන අතර අබිලි ලෝහ එකතු කොට විකුණන දෙදෙනෙකු ගෑස් නලමගේ ලෝකඩ වෑද්දුම් ඉවත් කර ගෙන ගිය බවට චෝදනා නැගී තිබේ .
මේ පුද්ගලයන් දෙදෙනා පිළිබඳව දැන් විමසිල්ලෙන් පසු වන බව ප්‍රකාශ වේ .
ගොඩනැගිල්ලට පිවිසෙන දොරටුවක් හරහා ඇති වූ පිපිරුමක් සමග ගොඩනැගිල්ල කඩා වැටී ඇත්තේ මහල් තුනක් උසට සුන්බුන් ගොඩක් බවට පත් වෙමිනි .
සුන්බුන් සියල්ල ඉවත් කිරීමට දෙදිනක්වත් ගත වනු ඇතැයි ප්‍රකාශිතය .
ඒ . එෆ් . පී . එ . ජා . සංවිධාන මැදිහත් වීම යටතේ රජය සමග සාකච්ඡාවට මාඕවාදීන් කැමැතියි .
කත්මන්දු හිදී , නේපාලය කොමියුනිස්ට් ජනරජයක් බවට පත් කිරීමේ අරමුණින් සටන් වැද සිටින නේපාල මාඕවාදීන් අරගලයට විසඳුමක් ඇති කර ගැන්ම සඳහා එ . ජා . සංවිධාන මැදිහත් වීම යටතේ රජය සමග සාකච්ඡා කිරීමට කැමැත්ත ප්‍රකාශ කර තිබේ .
ජන යුද්ධයක් පැවතුනද ඒ අතරදීම එ . ජා . මැදිහත් වීම මැද රජය සමග සාකච්ඡා පැවැත්විය හැකි බව මාඕ නායක පුෂ්ප කමල් දාල් හෙවත් " ප්‍රචණ්ඩ " ප්‍රකාශ කර තිබේ .
ඔවුන්ගේ වෙබ් අඩවියට නිකුත් කළ නිවේදනයකින් මේ බව ප්‍රකාශිතය .
නේපාලයේ ග්‍රාමීය පෙදෙස් වැඩි කොටසක් මාඕ පාලනය යටතේ පවතින බවද ඔවුන් කියා තිබේ .
මාඕ නායකත්වය මෙම ප්‍රකාශයන් සිදු කර ඇත්තේ පුද්ගලයන් 9000 ක් මේ වන විට මිය ගොස් ඇති අට අවුරුදු ජන යුද්ධයට විසඳුම් පතා එ . ජා . මැදිහත් වීම මැද සාකච්ඡා ඇරඹිය යුතු බවට මානව හිමිකම් කණ්ඩායමෙන් ඉදිරිපත් වුණු යෝජනාවක් අගමැති සූර්ය බහදූර් තාපා විසින් ප්‍රතික්ෂේප කිරීමෙන් පසුවය .
කෙසේ වුවත් මාඕවාදීන් මැඩීම සඳහා රජය අමෙරිකාවෙන් බ්‍රිතාන්‍යයෙන් හා ඉන්දියාවෙන් හමුදා , මූූල්‍ය හා ද්‍රව්‍යමය ආධාර ලබා ගනිමින් සිටී .
රජයත් මාඕවාදිනුත් යන දෙපාර්ශවයම එරට මානව හිමිකම් උල්ලංඝනයන් සම්බන්ධයෙන් මානව හිමිකම් කණ්ඩායම් වල දෝෂ දර්ශනයට ලක්ව තිබේ .
එහෙත් ප්‍රචණ්ඩ පවසා ඇත්තේ නේපාලයේ මානව හිමිකම් තත්ත්ව පරීක්ෂණ සඳහා එ . ජා . සංවිධානයට සහයෝගය ලබා දෙන බවය .
ඒ . එෆ් . පී . සුඩාන සරණාගත කඳවුරක ගැටුමකින් 18 කට බරපතලයි .
ඛාටුම්හිදීය , සිවිල් යුද්ධයට බියෙන් පළා ගොස් බටහිර සුඩානයේ තාවකාලික සරණාගත කඳවුරක රැඳී සිටින පිරිසක් , එරට පොලිසිය විසින් ඉවත් කිරීමට යාමේදී ඇති වූ අරගලයක දී පොලිස් නිලධාරීන් තිදෙනකුට හා සාමාන්‍ය වැසියන් 15 දෙනකුට බරපතල තුවාල සිදු වී ඇතැයි වාර්තා වෙයි .
මෙම සරණාගත කඳවුරේ රැඳී සිටියවුනට ආහාර හා සනීපාරක්ෂක සේවා සලසමින් සිටි ශිෂ්‍ය සංවිධානයකට , පොලිසිය විසින් කඳුළු ගෑස් ප්‍රහාර එල්ල කරද්දී , එහි සිටි ජනයා ගල් මුල් ප්‍රහාර පිරිස දෙසට එල්ල කළ බැව් ශිෂ්‍ය සංගමයේ ප්‍රධානියා වන ඉසදීන් මාබුව් පවසා ඇත .
සිද්ධිය පිළිබඳව පරීක්ෂණ පැවැත්වීමට එහි පැමිණි පාර්ලිමේන්තු මන්ත්‍රීවරයකුට ද ප්‍රහාර එල්ල වී ඇත .
ඔහු , මෙම සරණාගත කඳවුරේ සිටින උන්හිටි තැන් අහිමි වූ පිරිස් වල ගම් ප්‍රදේශය වන බටහිර දාෆූර් ප්‍රාන්තයේ වාදි සාලේ ප්‍රදේශය නියෝජනය කරන්නෙකි .
රොයිටර් .
01 . පොදු ජන පහසුකම් සඳහා පරිහරණය වන විවිධ භාණ්ඩ අළෙවි කිරීමේ දැවැන්ත සුපිරි වෙළෙඳ සැල් සංකීර්ණයක් වන ජපානයේ , ඉටෝ යොකාඩෝ ව්‍යාපාර සමූහය , පසුගිය දා අලුතින් බඳවා ගත් විදේශ සමූහයයි මේ .
සමාගමට නව සේවකයන් බඳවා ගැනීමේ ප්‍රීතිය නිමිත්තෙන් ටෝකියෝහිදි පැවති උලෙළේදී ඔවුහු මෙසේ රැඟුම් පෑහ .
මේ වසන්ත සෘතුවේ ඉටෝ යොකාඩෝ සාප්පු සංකීර්ණයට අලුතින් බඳවා ගත් විදේශ සංඛ්‍යාව 770 කි .
02 . බෝම්බය පිපිරී ගිය ස්ථානයේ හෑරුණු විශාල විවරයයි මේ .
එය නිරීක්ෂණය කරමින් සිටින්නේ අමෙරිකානු හමුදා භට පිරිසක් සහ ඉරාක පොලිස් භට කණ්ඩායමකි .
03 . ප්‍රබල බෝම්බය පිපිරී ගොස් කඩා වැටුණු ගොඩනැගිලි සුන්බුන් අතර , තව තවත් මෘත ශරීර ඇත්දැයි විමසිල්ලෙන් පසුවන සහන සේවකයන් .
04 . මධ්‍යම බැග්ඩෑඩයේ ෆාඩෝස් චතුරශ්‍රයේ ඉදිකර තිබූ , හිටපු ඉරාක ජනාධිපති සදාම් හුසේන්ගේ ලෝහමය ප්‍රතිමාවක් , බිමට ඇල වී ඇති අයුරු නරඹන අමෙරිකානු සොල්දාදුවෙකි මේ .
05 . ශාන්ත පැට්‍රික් මුනිවරයා සිහි කෙරෙන දිනය අයර්ලන්තයේ වාර්ෂිකව පැවැත්වෙන්නේ උත්කර්ෂවත් අයුරින් .
පස් හැවිරිදි ඩැරිල් මැකෙනා , වෙස් මුහුණක් පැළදගෙන එම උළෙළට මෙසේ සහභාගි වූයේ , බෙල්ෆාස්ට් අගනුවරදීය .
06 . උතුරු කොරියානු නායක කිම් - ජොන් ඉල් ඔහුගේ ආධාර කරුවන් කැටුව යන දසුනකි මේ .
මෙය ඔහු දකුණු එයොන්යෑං පළාතේ ඉඩම් ප්‍රතිසංස්කරණ ව්‍යාපෘතියක් සම්බන්ධයෙන් උපදෙස් දීමට ගිය අවස්ථාවකි .
ප්‍රචණ්ඩකාරී ආගමික අරගල යළි ඇති වීමට ඉඩ තබන්නේ නෑ .
වජ්පායි , නවදිල්ලියේදී , දෙවසරකට පෙර ගුජරාටයේ ඇති වූ ආගමික අරගල යළිත් එහි ඇති නොවිය යුතු සේම ඇති වීමට ඉඩ නොතබන්නේ යැයි ඉන්දීය අගමැති අතාල් බිහාරි වජ්පායි පෙරේදා සම්මුඛ සාකච්ඡාවකදී පැවසීය .
ආගමික අරගල ඉදිරියේ ඔහුගේ භාරතීය ජනතා පක්ෂය දෑස් පියාගෙන සිටි බවට චෝදනා එල්ල වී තිබේ .
ප්‍රචණ්ඩත්වය වහා මැඩැලීමට අපොහොසත් වීම ගැන මානව හිමිකම් කණ්ඩායම්ද ඔවුනට චෝදනා කර තිබිණි .
ගත වූ 2002 වසරේදී බටහිර ගුජරාටි ප්‍රාන්තයේ හටගත් හින්දු - මුස්ලිම් අරගල වලදී මුස්ලිම් බහුතරයකින් යුතුව 2000 ක් පමණ දෙනා මරණයට පත් වූහ .
මුස්ලිම් මැර පිරිසක් විසින් , හින්දූන් 59 දෙනකු පුළුස්සා මරා දැමීම මෙම ලේ වැගිරීම් සහිත ගැටුම් වලට මුල් විය .
කෙසේ වුවත් යළිත් එවැන්නකට ඉඩ නොතබන බව කී වජ්පායි මේ ආගමික අර්බුද සාකච්ඡා තුළින් ඇති කර ගන්නා ඒකමතිකත්වයෙන් විසඳන බව පැවසීය .
ඒ . එෆ් . පී . ඇරිස්ටයිඩ්ට ඕනෑම මොහොතක වෙනිසියුලාවේ දොර ඇරලා .
චාවේස් කරකස් හිදී , හයිටියෙන් පිටුවහල්ව සිටින එරට ජනාධිපති ජීන් බර්ට්‍රන්ඩ් ඇරිස්ටයිඩ්ට වෙනිසියුලාවේ දොර නිරන්තරයෙන් විවර වී ඇතැයි වෙනිසියුලානු ජනාධිපති හියුගෝ චාවේස් පෙරේදා කියා සිටියේය .
මෙසේ ඔහුට රැකවරණය ලබා දීමට ඉදිරිපත් වන චාවේස් පවසන්නේ තම රට ඔහු තවමත් හයිටි ජනාධිපති ලෙස පිළිගන්නා බවය .
" හයිටියේ නව රජය අපි නොපිළිගමු .
හයිටියේ ජනාධිපති වන්නේ ජීන් බර්ට්‍රන්ඩ් ඇරිස්ටයිඩ්මය .
ඔහු ජනතාව විසින් තෝරාගත් නායකයායි " චාවේස් කීවේය .
ඇරිස්ටයිඩ්ගේ පිටුවහල් වීම සෘජුවම ප්‍රතික්ෂේප කරන ලෝක නායකයින් කීප දෙනා අතරට චාවේස්ද එක්ව සිටී .
චාවේස් මෙසේ ඔහුට රැකවරණය සැපයීමට ඉදිරිපත්ව ඇත්තේ මධ්‍ය අප්‍රිකානු රටක රැකවරණය ලබමින් සිටි ඔහු පසුගිය දා ජැමෙයිකාවට පැමිණීමෙන් පසුය .
රොයිටර් .
කැස්ත්‍රෝ පාලනය කඩිනමින් අවසන් කරන්න බුෂ්ගෙන් සැලසුම් රැසක් .
වොෂින්ටනයේ දී , කියුබාවේ පිදෙල් කැස්ත්‍රෝ පාලනයේ අවසානයක් දැක්ම කඩිනම් කැරෙන නව පියවර කීපයක් ම අමෙරිකානු ජනාධිපති ජෝර්ජ් බුෂ් ඊයේ ඉදිරිපත් කළ අතර ඔහුගේ සැලසුම් අන්තර් ජාතික නීතිය උල්ලංඝනය කරන්නක් බව කියුබාවෙන් පැවසී තිබේ .
කැස්ත්‍රෝ විරෝධී ප්‍රචාරක කටයුතු උග්‍ර කිරීම , කැස්ත්‍රෝ විරෝධී කණ්ඩායම් දිරිගැන්වීම ආදිය ඔහුගේ මෙම නව පියවරයන්ට ඇතුළත්ව තිබේ .
මේ හැර අමෙරිකාවේ පදිංචි කියුබානු පවුල් වල අයට කියුබාවේ කැරෙන සංචාර දැඩි සේ සීමා කිරීම , එරට ඥාතීන් ට අමෙරිකාවෙන් යැවෙන මුදල් කියුබානු රජය අතට පත් වීම වළකාලීමේ මෙහෙයුම් දියත් කිරීම , අමෙරිකාවෙන් විකාශනය වන කැස්ත්‍රෝ විරෝධී හඬ වළකාලීම මැඩලීමට ගුවන් යානා යෙදවීම වැනි යෝජනා ද බුෂ් ඉදිරිපත් කර ඇත .
මෙම කැස්ත්‍රෝ විරෝධී ප්‍රයත්නය ඉදිරි දෙවසර තුළ මෙහෙයවීම සඳහා ඩොලර් මිලියන 59 ක් වෙන්කරනු ඇති බවද ප්‍රකාශිතය .
බුෂ් මෙම ප්‍රතිපත්ති ප්‍රකාශ කර ඇත්තේ ' නිදහස් කියුබාවක් සඳහා පිහිට වීමේ කොමිසම ' මගින් ඉදිරිපත් කළ පිටු 500 ක වාර්තාව අධ්‍යයනය කිරීමෙන් පසුය .
එහෙත් කියුබාව ප්‍රකාශ කර ඇත්තේ මෙම කොමිසම් වාර්තාව , කියුබාවට එරෙහි ආක්‍රමණය හා පීඩනය උග්‍ර කිරීමේ තවත් පියවරක් වන අතර අමෙරිකානු ආර්ථික බාධක පවත්වා ගෙන යාම තවදුරටත් දැඩි කිරීමේ පියවරක් බවය .
රොයිටර් .
බින් ලාඩන් අල්ලන්න පිරිනමන ත්‍යාගය දැන් ඩොලර් මිලියන 50 යි .
තෑගි මුදල දෙගුණ කරන්න මන්ත්‍රී මණ්ඩල අනුමැතිය .
වොෂින්ටනයේ දී , අල් කයිඩා නායක ඔසාමා බින් ලාඩන් අල්ලා ගැනීමට පිරිනැමෙන ත්‍යාගය ඩොලර් මිලියන 50 දක්වා දෙගුණයක් කිරීමට අමෙරිකානු නියෝජිත මන්ත්‍රී මණ්ඩලය පෙරේදා පූර්ණ අනුමැතිය දුන්නේය .
3000 කට වැඩි අමෙරිකානුවන් පිරිසක් ඝාතනය වුණු 2001 සැප් : 11 ප්‍රහාරයට වගකිව යුතු යැයි සැලකෙන බින් ලාඩන් සොයා සිදු කරන මෙහෙයුම් උග්‍ර කර තිබියදී අමෙරිකානු නියෝජිත මන්ත්‍රී මණ්ඩලයේ මන්ත්‍රීන් 414 ක් ඒකමතිකව ඊට අනුමැතිය දී තිබේ .
ත්‍රස්තවාදීන් හා ඔවුනට සහාය වන මත්ද්‍රව්‍ය ජාවාරම්කරුවන් මැඩලීම සඳහා රාජ්‍ය දෙපාර්තමේන්තුවට ලබා දෙන අරමුදල වැඩි කිරීමේ නීතියක් යටතේ මෙම ත්‍යාග මුදල දෙගුණ කිරීම සම්මත කොට තිබේ .
මෙම අනුමැතිය සෙනෙට් සභාවෙන් ද සම්මත විය යුතුව ඇත .
ඒ අනුව මුදලින් රථවාහන හෝ ගෘහ උපකරණ වශයෙන් හෝ ත්‍යාගය පිරිනැමෙනු ඇත .
ඒ . ඇෆ් . පී . මැඩ්රීඩ් බෝම්බය අමෙරිකානු ජාතිවාදීන්ට කළ අනතුරු ඇගැවීමක් පමණයි .
අබු බකර් බෂීර් කියයි .
කැල්බරාහිදීය , මැඩ්රීඩ් බෝම්බ පිපිරවීම් සිදු කළේ ස්පාඤ්ඤය අමෙරිකාවට දක්වන අනුග්‍රහය නිසා බවත් , මෙය අමෙරිකානු හිතවාදී සියලුම රට වලට කළ අනතුරු ඇඟැවීමක් බවත් ජේමා ඉස්ලාමියා අන්තවාදී සංවිධානයේ ආධ්‍යාත්මික නායකයා බැව් කියන අබු බකර් බෂීර් පවසයි .
දැනට ඉන්දුනිසියම් ජාකර්තා නුවර බන්ධනාගාරයක පසුවන බෂීර් , සිය සිර මැදිරියේ සිට සිදු කළ රූපවාහිනී සම්මුඛ සාකච්ඡාවකදී පවසා ඇත්තේ , අල්ලාහ්ගේ නාමයෙන් , අමෙරිකාවේ සහ එරටට පක්ෂපාතී ජාතීන් විනාශ කර දැමිය යුතු බවයි .
ස්පාඤ්ඤ රජය අමෙරිකාවට දක්වන සහයෝගය නිසා මෙම බෝම්බ පිපිරවීම් සිදු කළ බැව් ස්පාඤ්ඤ ජනතාව තේරුම් ගෙන තිබීම සතුටට කරුණකැයි මෙහිදී ප්‍රකාශ කළ බෂීර් ඉරාකය , ඇෆ්ගනිස්තානය ඇතුළු ලෝකයේ නොයෙකුත් ඉස්ලාමීය බල ප්‍රදේශ වලට , අමෙරිකාවෙන් එල්ල වන තර්ජන වලට විරෝධය දැක්වීම සඳහා බෝම්බ පිපිරවීම් හෝ ඊටත් වඩා භයානක පලි ගැනීම සිදු විය හැකි බවද අවධාරණය කළේය .
අල් - කයිඩා ත්‍රස්ත ජාලය හා සමීප සබඳතා පවත්වන ජෙමා ඉස්ලාමියා සංවිධානය 2002 වසරේ ඔක්තෝබර් මාසයේ , 202 කට මරු කැඳවමින් බාලි දූපත් වල සිදු කළ බෝම්බ පිපිරවීම් වලට සහ පසුගිය අගෝස්තු මාසයේ 12 දෙනකු ඝාතනය වූ ජාකර්තාහි මාරියම් හෝටලයේ සිදු කළ මරා ගෙන මැරෙන බෝම්බ ප්‍රහාර සම්බන්ධයෙන් චෝදනා ලැබ සිටී .
එහෙත් මේ ප්‍රහාර දෙකට හෝ ජෙමා ඉස්ලාමියා සංවිධානයට තමාගේ කිසිදු සම්බන්ධයක් නොමැති බව කියන 65 හැවිරිදි බෂීර් , සංක්‍රමණික නීති උල්ලංඝනය කිරීමේ චෝදනාවකට වැරදිකරු බව ඔප්පු වීමෙන් බන්ධනාගාරගත වී සිටී .
ලබන අප්‍රියෙල් 19 හෝ 20 වැනි දින ඔහුගේ සිර දඬුවම අවසන් වනු ඇතැයි ප්‍රකාශ වී තිබේ .
රොයිටර් .
කාශ්මීරයේ ස්ථිර විසඳුමකට සටන්කාමීන්ගේ සංක්‍රමණය මුළුමනින්ම අත්හිටු විය යුතුයි .
- අමෙරිකානු රාජ්‍ය ලේකම් .
නවදිල්ලියේදී , න්‍යෂ්ටික අවියෙන් සන්නද්ධව ප්‍රතිවාදීන් වන ඉන්දියාව හා පාකිස්තානය අතර සාම ක්‍රියාවලිය කඩිනම් වීමට නම් අරගලකාරී කාශ්මීරයට ඉස්ලාමීය සටන්කාමීන් රිංගීම තිර වශයෙන්ම නතර කළ යුතු යැයි අමෙරිකානු රාජ්‍ය ලේකම් කොලින් පවල් පෙරේදා ඉන්දියාවේදී පැවසීය .
ඉන්දීය විදේශ ඇමති යස්වන්ත් සිංහ සමග පැවති ඒකාබද්ධ පුවත් සාකච්ඡාවකදී මේ බව ප්‍රකාශ කළ පවල් දෙරට අතර සාම මෙහෙයුමක් දියත් වෙද්දී දේශාන්තර සංක්‍රමණයන් සැලකිය යුතු අයුරින් අඩු වී ඇතැයිද එය එපරිද්දෙන් අඩු වී ගොස් මුළුමනින්ම නවතින්නේදැයි විමසිල්ලෙන් පසු වන්නේ යැයිද පැවසීය .
කාශ්මීරයේ ශීත සෘතුවත් සමග දේශාන්තර සංක්‍රමණයන් අඩු වී යාම සාමාන්‍ය සිද්ධියකි .
මේ නිසා මෙම ඉස්ලාමීය සටන්කාමීන්ගේ සංක්‍රමණ නැවතීම ශීත සෘතුවට පමණක් සීමා නොවී තිර වශයෙන්ම සිදු විය යුත්තක් බව පැවසූ ඔහු පකිස්තාන ජනාධිපති පර්වේස් මුෂාරෆ් සමග ඒ සම්බන්ධයෙන් සාකච්ඡා කරන බවද කීවේය .
දෙරට අතර සංවාදයට භාජනය වන මූලික කරුණු අටක් ඇති අතර ඉන් වඩා වැදගත් වන්නේ මෙම දේශාන්තර ප්‍රචණ්ඩත්වයට තිත තැබීම බව ඔහු වැඩිදුරටත් කියා සිටියේය .
දෙරට අතර සබඳතාවන්හි මෑත ප්‍රගතියක් සිදුව ඇතද ඉකුත් සතියේ කාශ්මීර ප්‍රශ්නය දෙරට අතර පවත්නා මූලික අර්බුදය බවට මුෂාරෆ් කළ ප්‍රකාශය සම්බන්ධයෙන් රාජ්‍ය තාන්ත්‍රික විරෝධතාවක් මතුව තිබේ .
ඉන්දියාව පවසන්නේ සෙසු ප්‍රශ්න අතර එයත් එක් ප්‍රශ්නයක් පමණක් බවය .
එහෙයින් මුෂාරෆ් ප්‍රකාශය සාමයට හිතකර නොවන්නක් බව ඉන්දීය විදේශ අමාත්‍යාංශය ප්‍රකාශ කර තිබිණි .
මුෂාරෆ් ප්‍රකාශය පිළිබඳ දෙරට අතර මතභේදයක් මතුව ඇතත් දෙරටම සාම ක්‍රියාවලියකට යොමුව සිටින බැවින් එය අක්‍රිය වීමට හේතුවක් නැතැයි පවල් කියා තිබේ .
කාශ්මීර අර්බුදය විසඳීම සඳහා දෙරටේ බල ප්‍රදේශ අතර පවත්නා ' පාලන රේඛාව ' අමෙරිකාව විසින් පිළිනොගන්නේ මන්දැයි කළ විමසුමකදී එවන් විසඳීමකට අමෙරිකාව මැදිහත් නොවන බව ඔහු කීවේය .
කාශ්මීර අර්බුදයේ විසඳීම දෙරට සතු කාර්ය භාරයක් බවත් මෑත මාස කීපයකම සිට පාලන රේඛාව ඔස්සේ පවත්නා නිහඬතාවය තිර ලෙස පවතින්නක් වනු දැක්ම සිය අපේක්ෂාව බවත් ඔහු පැවසීය .
දෙරටටම පිළිගත හැකි විසඳුමක් නොදී ඒකපාර්ශික විසඳුමකට යාම ප්‍රශ්නය විසඳනු වෙනුවට උග්‍ර වීමට තුඩු දිය හැකි බවද ඔහු කීවේය .
කෙසේ වුවත් ප්‍රශ්නයට විසඳුම ඇත්තේ සාකච්ඡා මාර්ගය තුළ පමණක් බවද ඔහු කීය .
ඒ . එෆ් . පී . සදාම් ලෙහෙසියෙන් පිළිතුරු නුදුන්නත් ඔහුට එරෙහිව තොරතුරු ඔහුගෙන් ම ලබා ගත්තා .
අමෙරිකානු නිලධාරීහු පවසති .
වොෂින්ටනයේදී , ' තමාගෙන් ප්‍රශ්න කරන්නන්ට වඩා තමා කපටියෙකැයි ' සදාම් හුසේන් සිතුවත් නඩු විභාගයකදී ඔහුට එරෙහිව යොදා ගත හැකි තරම් තොරතුරු දැනට ඔහුගෙන් උකහාගෙන ඇතැයි අමෙරිකානු නිලධාරීහු පෙරේදා ප්‍රකාශ කළහ .
ඔහුගෙන් ප්‍රශ්න කරන්නන්ට පහසුවෙන් පිළිතුරු ලබා නොදෙන ඔහු , අන් කිසිවකුටත් වඩා තමා කපටියෙකු බව සිතනු ඇති අතර එය සත්‍යයක් බව අමෙරිකානු නියෝජ්‍ය රාජ්‍ය ලේකම් රිචඩ් ආමිටේජ් පෙරේදා සම්මුඛ සාකච්ඡාවකදී පැවසීය .
ඔහු තොරතුරු ලබා දෙන්නේ ඉතා මඳ වශයෙන් බව පවසන ආමිටේජ් , මෙතෙක් කර ඇති ප්‍රශ්න කිරීම් වලදී ඔහුට එරෙහිව සාක්ෂි වශයෙන් යොදා ගත හැකි යැයි සැලකෙන තොරතුරු අනාවරණය කර ගෙන ඇතැයි කීවේය .
' මේ ප්‍රශ්න කිරීම් වලින් ලබා ගෙන ඇති තොරතුරු මා දැක්කා .
ඒත් සමහර කරුණු අතර පිරවිය යුතු හිඩැස් තිබෙනවා .
මේවා ප්‍රසිද්ධියට පත් කිරීමට පෙර එම හිඩැස් පිරවිය යුතුව තිබෙනවා .
' ආමිටේජ් පැවසීය .
ඉකුත් දෙසැම්බරයේ ඉරාකයේ සදාම් උපන් බිමේ භූගත ගුලෙක ඔහු සැඟවී සිටියදී අමෙරිකානු හමුදාව විසින් ග්‍රහණයට ගැනිණ .
සී . අයි . ඒ . ආයතනය මූලික කොට ගෙන ඔහුගෙන් ප්‍රශ්න කිරීම ඇරඹුණු අතර ඔහුගෙන් ප්‍රශ්න කරන්නේ මොනවා ගැනද යන්න ආමිටේජ් අනාවරණය නොකළේය .
කෙසේ වුවත් ඉරාකය තුළ අමෙරිකානු හමුදාවට එරෙහිව ප්‍රහාර මෙහෙයවෙන ආකාරය ගැන ඔහුගෙන් වැඩි වශයෙන් තොරතුරු ලබා ගැනෙමින් පවතින බව බලධාරීන් මගින් ප්‍රකාශ වී ඇත .
ඒ සමඟම සදාම් සිදු කළ අපරාධ වලට එරෙහිව ඔහු නඩු මඟට යොමු කරන සාක්ෂි රැස් කිරීම ද මෙහිදී සිදු වේ .
66 හැවිරිදි සදාම්ට එරෙහිව ඉරාකයේ දීම නඩු විභාගයක් පැවැත්විය හැකි වනු ඇතැයි ආමිටේජ් විශ්වාස කරයි .
රොයිටර් .
පාකිස්තානයට අමෙරිකාවෙන් " විශේෂ හමුදාමය " තත්ත්වයක් .
විශේෂ සැලකුම් ලබන රටවල් ගොන්නට එක් වෙයි .
වොෂින්ටනයේදී , පකිස්තානයට නැටෝ නොවන ප්‍රධාන මිත්‍රශීලී රටක තත්ත්වය අමෙරිකාවෙන් පිරිනැමෙනු ඇතැයි පකිස්තාන සංචාරයක නියැලි අමෙරිකානු රාජ්‍ය ලේකම් කොලින් පවල් පෙරේදා කීවේය .
අමෙරිකානු ජනාධිපති විසින් පකිස්තානයට ලබා දෙන මෙම " විශේෂ හමුදාමය තත්ත්වය " අසල්වැසි ඉන්දියාවේ කණස්සල්ලට හේතු නොවිය යුත්තක් බවද ඔහු කියා ඇත .
පකිස්තානය නැටෝ නොවන අමෙරිකාවේ ප්‍රධාන මිත්‍රශීලියකුගේ තත්ත්වයට පත් කිරීමෙන් එරට අමෙරිකාවේ විශේෂ සැලකුම් ලබන රටවල් ගොන්නට අයත් වනු ඇති බව ප්‍රකාශිතය .
ඒ අනුව ආර්ජින්ටිනාව , ඔස්ට්‍රේලියාව , බහරේන් , ඊජිප්තුව , ඊශ්‍රායලය , ජපානය , කුවේටය , නවසීලන්තය , ද .
කොරියාව , තායිලන්තය හා පිලිපීනය යන රටවල් කණ්ඩායමට පකිස්තානයද ඇතුළත් වන්නේය .
තලේබාන් හිතෛෂිත්වයෙන් බැහැර වූ පකිසාතනය අමෙරිකාවේ භීෂණ විරෝධී යුද්ධයට සහාය වෙමින් අල්කයිඩා සාමාජිකයන් 500 කට වැඩි පිරිසක් අත්අඩංගුවට ගෙන තිබේ .
මෙම හමුදාමය තත්ත්වය පකිස්තානයට හිමි වීමෙන් අමෙරිකාව සමග යුද පුහුණු අවි හුවමාරු හා යුද අවි බද්දට ගැනීම ආදියද සිදු කළ හැකි වන්නේය .
ඒ . එෆ් . පී . ඉන්දීය මහ මැතිවරණය .
සිරගතව සිටින්නන්ට තරග කිරීමේ තහනමට අදාළ පහළ උසාවියෙන් දුන් තීන්දුව ශ්‍රේෂ්ඨාධිකරණය ඉවත දමයි .
නවදිල්ලියේ දී , දැනට ක්‍රියාත්මකව පවත්නා ඉන්දීය මහ මැතිවරණයේදී සිරගතව සිටින්නන්ට ඒ සඳහා තරග කිරීම තහනම් කරමින් පහළ උසාවියකින් නිකුත් කළ තීන්දුවක් , ක්‍රියාත්මක කිරීමට දැන් ප්‍රමාද වැඩි බව ප්‍රකාශ කරමින් ඉන්දීය ශ්‍රේෂ්ඨාධිකරණය විසින් පෙරේදා එය ප්‍රතික්ෂේප කරන ලදී .
එහෙත් ඉදිරි මැතිවරණ වලදී එබදු පුද්ගලයන් තරග කිරීම වළකාලීම සඳහා එවන් විටෙක ශ්‍රේෂ්ඨාධිකරණයෙන් දඬුවම් ලබා දිය හැකි අයුරින් ශ්‍රේෂ්ඨාධිකරණ තීන්දුව ප්‍රකාශයට පත්ව ඇත .
මහාධිකරණ තීන්දුව විමසුමට භාජනය කළ ශ්‍රේෂ්ඨාධිකරණ ත්‍රිපුද්ගල විනිසුරු මඩුල්ල නිගමනය කොට ඇත්තේ , බිහාර් මහාධිකරණයේ නියෝගය ප්‍රායෝගික වශයෙන් ක්‍රියාත්මක කළ නොහැක්කේ මහ මැතිවරණයේ අවසන් අදියරට දැන් ළඟා වී ඇති නිසා බවය .
පස් අදියර ඉන්දීය මහ මැතිවරණයේ අදියර 4 ක් දැන් අවසන් වී ඇති අතර අවසන් අදියර මැයි 10 දා පැවැත්වෙයි .
වත්මන් මැතිවරණයේ දී මිනී මැරීම හා ස්ත්‍රී දූෂණයේ සිට පැහැර ගෙන යාම දක්වා වන චෝදනා යටතේ , අවනීතිය රජ කරන බිහාරයේ ඡන්ද අපේක්ෂකයින් පස් දෙනකු බන්ධනාගාර ගත කර ඇති අතර ඔවුන් සම්බන්ධයෙන් ගනු ලැබුණු තීන්දුව මෙසේ අවිනිශ්චිත තත්ත්වයට පත්ව ඇත .
ඉන්දීය මහ මැතිවරණ නීතියට අනුව අධිකරණයෙන් වරදකරුවන් කරනු ලැබූවන්ට මැතිවරණයට ඉදිරිපත් විය නොහැකි නමුත් , සාපරාධි චෝදනාවන් පිළිබඳ නඩු විභාග වෙමින් පවතින පුද්ගලයින් ගණනාවක් , ජාතික හා ප්‍රාදේශීය දේශපාලන පක්ෂ විසින් අපේක්ෂකයන් ලෙස ඉදිරිපත් කර ඇතැයි පැවසේ .
සිරගතව සිටින්නන් මැතිවරණය තරග කිරීමෙන් වලකාලමින් බිහාර් මහාධිකරණ නියෝගය නිකුත් කරුණේ පසුගිය සතියේය .
මෙම නියෝගය නිකුත් කර තිබුණේ ජනතා ආරක්ෂණය නම් ප්‍රාදේශීය සමාජ සංවිධානයක් විසින් මහජන යහපත අරභයා ඉදිරිපත් කළ පෙත්සමක් විභාග කිරීමෙන් පසුය .
එහෙත් ඉන්දීය මැතිවරණ කොමිසම බිහාර් මහාධිකරණ තීන්දුවට එරෙහිව අභියාචනයක් ඉදිරිපත් කර තිබුණි .
ඉන්දීය ව්‍යවස්ථාවට අනුව මැතිවරණ ක්‍රියාවලියක් ඇරඹීමෙන් පසු ඊට මැදිහත් වීමට අධිකරණයට බලයක් නැතැයි යන පදනම මත පිහිටා ඔවුන් එය ඉදිරිපත් කර තිබිණ .
ඒ . එෆ් . පී . ඉරාක යුද සිරකරුවන් හිංසනයට පත් වීම ගැන බුෂ් සමාව ඉල්ලයි .
වොෂින්ටනයේදී , අමෙරිකානු හමුදාව අතින් ඉරාක යුද සිරකරුවන් හිංසනයට පත් වීමේ සිද්ධිය සම්බන්ධයෙන් අමෙරිකානු ජනාධිපති ජොර්ජ් ඩබ්ලිව් . බුෂ් පෙරේදා සමාව ඉල්ලා සිටි අතර එවැන්නක් යළි සිදු නොවනු ඇති බවට වග බලා ගන්නා බවද කියා සිටියේය .
එහෙත් අදාළ සිද්ධිය මතින් සිය ආරක්ෂක ලේකම් ඩොනල්ඩ් රම්ස් ෆෙල්ඩ් ඉල්ලා අස් විය යුතු බවට ඩිමොක්‍රැටික් පාක්ෂිකයන් කරන ඉල්ලීම් ඔහු ප්‍රතික්ෂේප කළේය .
ජෝර්දානයේ දී එරට අබ්දුල්ලා රජු හමු වීමෙන් පසු වාර්තාකරුවන් හමු වූ බුෂ් කියා සිටියේ හිංසන ක්‍රියා සිද්ධිය අමෙරිකාවේ කීර්ති නාමය විශාල කැළලක් එක් කර ඇති බවය .
ඉරාක සිරකරුවන් විඳි වධ හිංසනයන් හා ඔවුන්ගේ පවුල් වල අය අත්විඳි වේදනාවන් සම්බන්ධයෙන් කනගාටු වන බව කී ඔහු වධ හිංසන දැක්වෙන ඡායාරූප වලට අනුව ඒවා කිසිවකුගේ ප්‍රසාදයට ලක් නොවන බවද කීවේය .
මේ සිද්ධිය සම්බන්ධයෙන් කොංග්‍රසය හමුවේ සාක්ෂි දීමට ඊයේ රම්ස් ෆෙල්ඩ් කැඳවා තිබිණ .
ඉකුත් ජනවාරියේ සිටම මේ සිද්ධිය සඟවා ගෙන සිටීම ගැන ඔහුට කොංග්‍රසයේ අප්‍රසාදය පල වනු ඇතැයි ප්‍රකාශ වී තිබිණ .
ඔහු ධූරයෙන් ඉවත් විය යුතු බව ජනාධිපති අපේක්ෂක කෙරී කියා තිබේ .
එහෙත් යුද්ධ දෙකකදීම තමාට සහාය වී ඇති ඔහු තම කැබිනට් මණ්ඩලයේ සිටිය යුත්තෙකු බවත් ඔහු තවදුරටත් එහි රැඳී සිටින බවත් බුෂ් කීවේය .
අන්තර් ජාතික රතු කුරුස සංවිධානයද ඔවුන් මීට කලින් යුද සිරකරුවන්ට නිසි පරිදි සලකන ලෙස අමෙරිකාවෙන් වරින් වර ඉල්ලා සිටි බව කියා තිබේ .
මේ අතර අමෙරිකානු ඉස්ලාමීය සබඳතා පිළිබඳ මණ්ඩලය විසින් සිද්ධිය සම්බන්ධයෙන් රම්ස් ෆෙල්ඩ් මුලුමනින්ම වගකිව යුතු බවට යෝජනාවක් සම්මත කොට තිබේ .
රොයිටර් .
අවුගරේබ් ' හි ඉරාකීය සිරකරුවන් බහුතරයක් අහිංසකයි .
හිටපු අමෙරිකානු බන්ධනාගාර නිලධාරියෙක් කියයි .
ලන්ඩනයේදී , බැග්ඩෑඩ් අවුගරේබ් බන්ධනාගාරයේ රැදවුණු ඉරාකීයත් රැසක්ම අහිංසකයන් බවත් අමෙරිකානු සෙබළුන් විසින් අතරින් පතරින් ග්‍රහණයට ගත් ඔවුන් ගෙන් ප්‍රශ්න කරනු ලබන්නේ කිසිදු සුදුසුකමක් නැති බුද්ධි අංශ නිලධාරීන් විසින් බවත් සිරකරු වධ හිංසනයන් සිදු වූ බව පැවසෙන අබුගරේබ් බන්ධනාගාරයේ සේවය කළ අමෙරිකානු විමර්ශක නිලධාරියකු ඊයේ ප්‍රකාශ කළේය .
ටොරින් නෙල්සන් නම් මෙම හිටපු හමුදා බුද්ධි අංශ නිලධාරියා බ්‍රිතාන්‍යයේ ගාඩියන් පුවත්පතට පවසා ඇති පරිදි බන්ධනාගාරයේ රැඳවුණු බහුතරයක් ඉරාකියන් සන්ධාන හමුදාවට එරෙහිව කිසිදු ක්‍රියාවක නොයෙදුනු අහිංසකයන්ය .
' ග්‍රහණ ඒකක ' යන්ගේ වාර්තා තමන් දැක ඇති බවත් , ඉන් සමහරක ඉලක්ක ගත පුද්ගලයා නිවසේ නොසිටි අතර සිදු වන්නේ කුමක්දැයි විමසිලිමත් වුණු අසල්වැසියකු අල්ලාගෙන ආ බව සඳහන්ව ඇතැයි ඔහු ප්‍රකාශ කර තිබේ .
ඉකුත් වසරේ කොන්ත්‍රාත් පදනමින් අවුගරේබ් හි සේවය කර ඇති නෙල්සන් පවසන්නේ වධහිංසනයන් රැසකට මුල් වී ඇත්තේ පුද්ගලික ආයතන කෙරේ විශ්වාසය තබා ඔවුන්ගේ සේවය ලබා ගැනීමට යාමේදී එවා ඇති බුද්ධි අංශ කටයුතු වලට නුසුදුසු පුද්ගලයන් බවය .
මෙවන් ආයතන වලින් හදිසි පත් වීම් සිදු කිරීමේදී කෝකියන් රියැදුරන් පවා බුද්ධි අංශ කටයුතු සඳහා යෙදවෙන්න ඉඩ ඇති බව ඔහු පෙන්වා දී තිබේ .
රොයිටර් .
ද්විපාර්ශවීය හා කලාපීය ප්‍රශ්න සාකච්ඡාවට ගැනෙන අමෙරිකානු රාජ්‍ය ලේකම්ගේ පාකිස්තාන සංචාරය අද ඇරැඹෙයි .
ඉස්ලාමාබාදයේදී , අමෙරිකානු රාජ්‍ය ලේකම් කොලින් පවල් අද පකිස්තානයේ දෙදින සංචාරයක් අරඹයි .
පෙරේදා ඉන්දියාවට පැමිණි ඔහු පකිස්තානයේදී අල් - කයිඩා සටන්කාමීන් හඹා යාම , ඉන්දියා සමග සිදු කෙරෙන සාම ක්‍රියාවලිය හා න්‍යෂ්ටික අවි ව්‍යාප්තිය පාලනය කිරීම ආදිය පිළිබඳව පකිස්තාන ජනාධිපති පර්වේස් මුෂාරෆ් සමග සාකච්ඡා කරනු ඇත .
මෙම සාකච්ඡාවට අගමැති සෆ්රුල්ලා ජමාලි හා විදේශ ඇමති කුර්ෂිඩ් මොහමඩ් කසූරිද එක් වනු ඇතැයි පැවසේ .
විදෙස් අමාත්‍යාංශ ප්‍රකාශක මසූඩ් ඛාන් පවසන්නේ , පවල් ගේ සංචාරයේදී දෙරටට බලපාන අන්‍යොන්‍ය ප්‍රශ්න , ත්‍රස්තවාදයට එරෙහි සටනේදී අමෙරිකා - පකිස්තාන සහයෝගීතාව ඉන්දු - පකිස්තාන සබඳතා ඇෆ්ගන් හා ඉරාක තත්ත්වයන් ආදිය පිළිබඳව සාකච්ඡා කරන බවය .
තවද න්‍යෂ්ටික අවි ව්‍යාප්තිය වලකාලීමට පකිස්තාන රජය මෑතදී ගනු ලැබූ පියවර පිළිබඳවද සාකච්ඡා කෙරේ .
ත්‍රස්තවාද විරෝධී අමෙරිකානු සටනට පූර්ණ අනුග්‍රහය දක්වන පකිස්තානය මේ වනවිට අල් - කයිඩා සටන් කාමීන් 500 ක් පමණ ග්‍රහණයටගෙන ඉන් බහුතරයක් අමෙරිකාවට බාර දී තිබේ .
පවල්ගේ වත්මන් පකිස්තාන සංචාරය අල් - කයිඩා සටන්කාමීන් සොයා අමෙරිකානු හා ඇෆ්ගන් හමුදා විසින් ඇෆ්ගන් දේශසීමාවේ ඇරඹූ හමුදා මෙහෙයුමට සමගාමීව සිදු වන්නක් වී ඇත .
මෙම හමුදා මෙහෙයුම ' කඳුකර කුණාටුව ' ලෙස නම් කර ඇත .
ද . ආසියාව හා මැද පෙරදිග රටවල පවල්ගේ මෙම සංචාරයට ආර්ථික ව්‍යාපාරික හා කෘෂිකර්මය පිළිබඳ නියෝජ්‍ය රාජ්‍ය ලේකම් ඇලන් ලාර්සන් හා ද . ආසියා කලාපය සඳහා වන සහකාර ලේකම් ක්‍රිස්ටිනා රොකාද එක්ව ඇති බව පැවසේ .
ඒ . එෆ් . පී . ඉරාකයේ ස්පාඤ්ඤ හමුදා ජූනි 30 න් පසු ගෙන්වා ගන්නවා .
නව සමාජවාදී අගමැති .
ඔවුන් ගත් ජය ඉරාකයට හමුදා යැවීමට එරෙහි ජනමතය පිළිබිඹු කරන්නක්ලු .
මැඩ්රිඩ්හිදී ඉරාක ජාතිකයන්ට එරට පාලන බලය පවරනු ඇතැයි පැවැසී තිබෙන ජූනි 30 දා වන විට එවැන්නක් සිදු වී පවත්නා තත්ත්වයේ වෙනසක් සිදු නොවූවොත් එරට රැඳවුණු ස්පාඤ්ඤ හමුදා ආපසු සිය රට ගෙන්වා ගන්නා බව ස්පාඤ්ඤ මහ මැතිවරණයෙන් ජයගෙන අගමැති ධුරයට තේරී සිටින සමාජවාදී නායක ජෝස් ලුයි රොඩ්රිගෝ සැපටේරෝ පෙරේදා පැවසීය .
ස්පාඤ්ඤ මහ මැතිවරණයෙන් දක්ෂිණාංශික රජය පරදා සමාජවාදීන් ලත් ජයග්‍රහණය ඉරාකයට ස්පාඤ්ඤ හමුදා යැවීමට එරෙහිව පැන නැගි ජනමතය පිළිබිඹු කරන්නක් බව පැවසී ඇත .
අල්කයිඩා ප්‍රහාරයක් සේ සැලකෙන ඉකුත් දා සිදු වූ දුම්රිය බෝමබ පිපිරීම හා ඉන් ඇති වූ විශාල ජීවිත හානිය ස්පාඤ්ඤ ජාතිකයන් තුළ හමුදාව යැවීමට එරෙහිව පැවති කෝපය යළි ඉස්මතු කිරීමට තුඩු දී තිබිණ .
ස්පාඤ්ඤ සෙබළුන් 1300 ක් ඉරාකයේ රඳවා ඇති අතර ඊට එරෙහිව නැගුණු ජන කෝපය අමෙරිකානු හිතවාදී දක්ෂිණාංශික රජයට සාපයක් වෙමින් ඔවුන් පරාජයට පත් කෙරුණු බව නිරීක්ෂකයන්ගේද මතය වී තිබේ .
සැපටෙරෝගේ පූර්ව මැතිවරණ පොරොන්දුවක් වන ඉරාකයේ ස්පාඤ්ඤ සෙබළුන් යළි ගෙන්වීම ක්‍රියාත්මක කරන බව ඔහු පවසා තිබීම අමෙරිකාව මූලික ඉරාක සන්ධාන හමුදාවේ ව්‍යුහයටද තර්ජනයක් මතු කර ඇත .
සැපටෙරෝගේ ජයග්‍රහණය සම්බන්ධයෙන් අමෙරිකාවේ ජනාධිපති බුෂ් හා බ්‍රිතාන්‍ය අගමැති බ්ලෙයාර් ඔහුට සුභ පැතුවද මේ දෙරටම ඉරාක ප්‍රශ්නය සම්බන්ධයෙන් ස්වයං විවේචනයක නිරත විය යුතු බව ඔහු පෙන්වා දී ඇත .
ඉරාක යුද්ධය විනාශයක් ලෙස හඳුන්වන ඔහු ' තමන්ට අවශ්‍ය පරිදි කටයුතු කිරීම කළ නොහැක්කක් තර්ජනයක් මතුව ඇතැයි පවසමින් රටකට බෝම්බ හෙලීම වැරදි ක්‍රියාවක් යැයිද කීවේය .
' ඉරාක යුද්ධය වැනි යුද්ධ වලින් සිදු වන්නේ වෛරය ප්‍රචණ්ඩත්වය හා භීෂණය පැතිරීම පමණ යැයි ' ද ඔහු තවදුරටත් කීවේය .
ඉරාකයේ අමෙරිකානු මූලික සන්ධාන හමුදාවේ හය වැනි විශාල හමුදා පිරිස අයත් රට ස්පාඤ්ඤයයි .
මෙම හමුදාව ඉවත් කරගත හොත් එහි ඇති වන තත්ත්වය පිළිබඳව සෙසු රටවල්ද දැන් බිය පලකොට තිබේ .
මේ නිසාම ඉතාලිය හා පෝලන්තය ස්පාඤ්ඤ හමුදාව ඉවත් නොකරන ලෙස ඉල්ලා ඇත .
ඊට අමතරව ස්පාඤ්ඤයේ දුම්රිය බෝම්බ සිද්ධියෙන් සන්ධාන හමුදා දායකත්වය දරන රටවල ජනතාවද බිය වී ඇත්තේ මීළඟ අල්කයිඩා ඉලක්කය ඔවුන් විය හැකි බැවිනි .
ඒ . එෆ් . පී . බැග්ඩෑඩයේ බෝම්බ පිපිරීමකින් 39 දෙනෙක් මරු දකිති .
බැග්ඩෑඩයේ දී , ඉරාකයේ බැග්ඩෑඩ අගනුවර මධ්‍යයේ පෙරේදා රාත්‍රියේ රිය බෝම්බයක් පුපුරා ගියේය .
පුද්ගලයන් 29 දෙනෙකු ඉන් ඝාතනය විණ .
තවත් විශාල ගණනක් තුවාල ලැබූහ .
පස් මහල් හෝටල් ගොඩනැගිල්ලක කොටස් බෝම්බයෙන් කඩාවැටිණ .
එය මවුන්ට් ලෙබනන් හෝටලයයි .
එය බ්‍රිතාන්‍යය ජෝර්දාන හා ඊජිප්තු ජාතිකයන් ඇතුළු විදේශිකයන් රැඳී සිටි හෝටලයක් විය .
බෝම්බයෙන් හෝටලය අවට ගොඩනැගිලි තුනකට ද හානි පැමිනුණි .
මේ ප්‍රහාරය සිදුව ඇත්තේ අමෙරිකාවේ ඉරාක ආක්‍රමණයේ පළමු සංවත්සරයට තෙදිනක් තිබියදීය .
මෙවන් ප්‍රහාර එල්ල වූවත් ඉරාකයේ ප්‍රජාතන්ත්‍රවාදය පිහිටුවීමේ අරමුණ සපිරෙන තුරු එහි රැඳී සිටින බව අමෙරිකාවෙන් පැවසී තිබේ .
රාත්‍රි අහස ආලෝකමත් කරමින් පිපිරුණු බෝම්බයත් සමඟ හෝටලයේ පහළ මහල් ගිනිදළු වලින් වෙලිණි .
බෝම්බය පිපිරුණු තැන විශාල වලක් හැරී තිබිණ .
එය අඩි 6 ක් පළල 10 ක් ගැඹුරු විය .
රුසියාවේ නිෂ්පාදිත පී . ඊ . 4 වර්ගයේ පුපුරන ද්‍රව්‍යයෙන් බෝම්බය සැකසී තිබුණු බව හමුදාවෙන් පැවසී ඇත .
එය කි . ග්‍රෑම් 450 ( රාත්තල් 1000 ) ක් බර බෝම්බයක් බවද ඔවුහු කියති .
සිද්ධියෙන් පසු රුධිරයෙන් තෙත් වුණු ගොඩනැගිලි සුන්බුන් , කොන්ක්‍රීට් කුට්ටි හා වීදුරු කැබලි දෑතින් පවා අවුස්සමින් ගැලවුම් කණ්ඩායම් ඊට යටවු පුද්ගලයන් සෙවූහ .
අසල්වැසියෝ උදව්වට පැමිණයහ .
ඔවුහු මළ සිරුරු ඔසවාගෙන ගියහ .
සමහරක අත පය දක්නට නොවීය .
බෝම්බයෙන් විපතට පත්වූවන්ගෙන් බහුතරය ඉරාකීයන්ය .
තුවාල ලත් 40 ක පමණ පිරිස අතර අමෙරිකානු හා බ්‍රිතාන්‍ය වැසියන් කීප දෙනෙකු සිටිබව පැවසේ .
සිද්ධියත් සමග හෝටලයේ උඩුමහල්වල කොටු වූවෝ උදව් ඉල්ලා මොරදුන්හ .
බෝම්බයේ ස්වරූපය අනුව එය අන්සාර් - අල් ඉස්ලාම් සංවිධානයේ හා ඉරාකයේ බින් ලාඩන්ගේ ප්‍රධාන ක්‍රියාකරුවනජෝර්දානියානු අබු මුසාබ් අල් ඝර්ගාවි ගේ ක්‍රියාවක් සේ සැලකේ .
මේ අනුව ඉරාක ජනවර්ග අතර සිවිල් යුද්ධයක් නිමැයීම ඔවුන්ගේ අරමුණ බව අමෙරිකාව කියයි .
ඒ . ඒෆ් . පී . රොයිටර් .
01 . ස්පාඤ්ඤයේ දුම්රිය පොළවල් තුනක පසුගිය සතියේ සිදු වූ බිහිසුණු බෝම්බ පිපිරවීම්වලට රුමේනියානු ජාතිකයන් 11 දෙනෙක් ගොදුරු වූහ .
ඔවුන්ගේ මළ සිරුරු සිය රට රැගෙන යාමට ප්‍රථමයෙන් දේව මෙහෙය සඳහා ටොරෙන්ජෝන් ඩි ආඩෝස් හමුදා ගුවන් තොටුපොළේ තැන්පත් කර තිබුණේ මෙසේය .
02 . ජීවිත 200 ක් බිලි ගනිමින් සහ 1500 කට පමණ තුවාල සිදු කරමින් මාර්තු 11 වැනිදා ස්පාඤ්ඤයේ සිදු වු දරුණු බෝම්බ පිපිරීමෙන් මියගියවුන් වෙනුවෙන් මැඩ්රීඩ් අගනුවර ආසන දෙව් මැදුරේ පැවති සැමරුම් දේව මෙහෙයකට සහභාගි වූ පිරිසක් .
03 . මෙක්සිකෝවේ ටියෝටිහුවාකන්හි පිහිටි ' සූර්ය පිරමීඩය ' තරණය කරන සංචාරකයින් පිරිසකි මේ .
විශ්වීය කිරණ පොළවට ළඟාවීමේදී ඉතිරි වන උප - පරමාණුක අංශු මැනගැනීමට මෙම පිරමීඩය පාමුල භෞතික විද්‍යාඥයින් උපකරණයක් සවිකොට ඇත .
ඝන ද්‍රව්‍ය තුළින් ගමන් කරන මෙම අංශු ඒකරාශිකරණයෙන් එක්ස් කිරණක් ලෙස පිරමීඩ ගර්භය පිරික්සිය හැකි බව කියැවේ .
04 . ටෝකියෝවේ අගමැති නිල නිවෙසේ දී ජපන් අගමැති ජුනිචීරෝ කොයිසුමීට මේ අතට අත දෙන්නේ , ඉරානයේ උත්තරීතර ජාතික ආරක්ෂක කවුන්සිලයේ මහ ලේකම් හසන් රෝහාගිය .
ඉරානයේ න්‍යෂ්ටික බලශක්ති අධිකාරියේ ප්‍රධාන සාකච්ඡාකරුවාද වන රෝහානි , ඉරාන න්‍යෂ්ටික අවි පිළිබඳ සාකච්ඡා වලදී සිය රටේ ආකල්ප ප්‍රමාණවත් අයුරින් සැලැකිල්ලට භාජනය කිරීමට , අන්තර් ජාතික න්‍යෂ්ටික බලශක්ති අධිකාරිය අසමත් වීම පිළිබඳව සිය අප්‍රසාදය මෙහිදී ජපානයට පළ කළේය .
05 . මසකට වරක් සතියක් තිස්සේ දිනපතා එක් සතෙකුගේ ප්‍රියතම ආහාරයෙන් ඌ සතප්පවන අයුරු සමීපව සිට නැරඹීමට ටොරොන්ටෝ හි සත්ව උද්‍යාන පාලකයින් මහජනතාවට ඉඩ ලබා දී තිබේ .
' පෝෂණෝත්මාදය ' ලෙස හැඳින්වෙන මෙම අවස්ථාව පෙරේදා හිමි වූයේ හිම වලසාටය .
මේ එහි දී අධිශීතණයට ලක්කළ මස් මාළු සංයෝගයක් ඌ ආහාරයට ගන්නා අයුරුය .
තායිවානයේ ජනාධිපතිවරණය මෙම 20 දා පැවැත්වීමට නියමිතව ඇති අතර , එහි ප්‍රධාන අපේක්ෂකයින් දෙදෙනා වන වත්මන් ජනාධිපති චෙන් ෂූයි බියෑන් සහ විපක්ෂ නායක ලියෙන් චෑන් වෙත අප්‍රසාදය පළ කරමින් ඔවුන්ගේ රුව රැගත් වෙස් මුහුණු පැළඳගෙන උද්ඝෝෂණයක නිරත වන පිරිසකි මේ .
මොවුන් ඡන්ද දස ලක්ෂයක් කටුගා දැමීමේ ව්‍යාපාරයක් ආරම්භ කර තිබේ .
' තායිවානය නිශ්චිතවම චීනය හා එක් විය යුතුයි ' .
ප්‍රතිවාදී ජනපති අපේක්ෂකගේ ආධාරකරුවෝ කියති .
තායිපේහිදී , ' ජලයට වඩා රුධිරය ඝනකම්ය .
එහෙයින් තායිවානය නිශ්චිතවම චීනය සමඟ එක් විය යුතුයි .
' මේ හෙට පැවැත්වෙන තායිවාන ජනාධිපතිවරණයේදී ජාතිකවාදී ජනාධිපති අපේක්ෂක ලියන්චාන්ට සහයෝගය දක්වන්නන් ගේ පොදු මතය වී තිබේ .
කොමියුනිස්ට් විරෝධත්වයක් විදැහුවද ඔවුන් පවසන්නේ තායිවානයට චීනයෙන් ඈත් විය නොහැකි බවය .
දෙපාර්ශවයම යළි එක්සත් විය යුතු බවය .
සිය කසාවන් චර්මය හා කළුහිසකේ මෙන්ම නහරගත රුධිරය චීන බව පවසන ඔවුන් දෙපාර්ශවයේ එක් වීම අභිමතානුකූල වූවක් පමණක් නොව අනිවාර්ය වන්නක් බවද කියා තිබේ .
' තායිවානයේ තරුණ පෙළ එහි වයස්ගත කොටස් තරම් දැඩි දිවි පෙවතකට හුරු වී නැත .
වැස්සක් වැස්සත් ඔවුහු ලෙඩ වෙති .
එවන් පිරිසක් යුදවදින්නේ කෙලෙසද ? අනිත් අතට තායිවානයේ සිටින්නේ 400 000 ක හමුදාවකි .
චීනයේ විසිපන් ලක්ෂයකි .
තවත් අතකින් චීනය සමග යුද වැදීමට හේතුවක් තිබිය යුතුයි .
එහෙත් එවන් හේතුවක් දක්නට නැත .
කළ යුත්තේ චීනය සමග එක් වීමයි .
ඔවුහු කියති .
රොයිටර් .
බද්රුදෝ සාධකාහිදී , බංගලදේශයේ හිටපු ජනාධිපති 72 හැවිරිදි බද්රුදෝසා ර්‍‍චෞද්‍රි ඉකුත් බ්‍රහස්පතින්දා විරුද්ධවාදීන් ගේ ගල් මුල් ප්‍රහාරයකට ලක්ව අසනීපයෙන් පසු වුවත් නව පක්ෂයක් ගොඩනැගීම අත්නොහරින බව කියා තිබේ .
ඔහුගේ නව පක්ෂය ගොඩනැගීම සඳහා වන ජන රැළියකට සහභාගිවීම සඳහා යමින් සිටියදී සියයක පමණ පිරිසක් ඔහුට ගල් හා ගඩොල්වලින් පහර දී තිබේ .
ඔහුගේ කාර්යාලයට බෝම්බ ගැසූ ප්‍රතිවාදීන් රැළිය පැවැත්වීමට නියමිත ස්ථානයේ තිබුණු වේදිකාවද කඩා බිඳ දමා ' නිවහනක් නැති ජන කණ්ඩායම ' නම් පිරිසක් එහි රඳවා ඇත .
සිද්ධියෙන් කුපිතව හා රෝගීව සිටියත් නව පක්ෂය පිහිටුවීමට දිගටම කටයුතු කරන ඔහු , දින 60 ක් තුළ අවශ්‍ය ව්‍යුහය සකසනු පිණිස සාමාජිකයන් 12 දෙනෙකුගෙන් යුත් කමිටුවක් පත් කර තිබේ .
ඔහුගේ පුත් මහි . බී . චෞද්‍රිද ඊට ඇතුළත්ය .
ඊට අමතරව බුද්ධිමතුන් , අධ්‍යාපනඥයින් , විශ්‍රාමලත් හමුදා නිලධාරීන් හා නීතිවේදින්ද ඊට එක් කරගෙන තිබේ .
ඔහුට එල්ල කළ ප්‍රහාරය ම්ලේච්ඡ ක්‍රියාවක් ලෙස හඳුන්වන ඔහු සිය දේශපාලන ඉතිහාසයේ මෙතරම් අලජ්ජි ලෙස කටයුතු කරන රජයක් දැක නැතැයි කීවේය .
බංගලදේශයේ ප්‍රධාන පක්ෂ දෙකේ ප්‍රවාහයට අතිරේක තෙවැනි බලවේගයක් ගොඩනැගීමෙන් රට සංවර්ධනය කරා යොමු කිරීම ඔහුගේ අභිප්‍රායව පවතී .
ඒ . එෆ් . පී . " පෝල් බිමර් හෝ කොෆී අන්නන් මරා දමන අයකුට රත්තරනින් තෑගි " බින්ලාඩන් හඬින් අන්තර්ජාලය ඔස්සේ ඇසෙයි .
ඩුබායි හිදී ඉරාකයේ අමෙරිකානු පාලනාධිපති පෝල් බ්‍රිමර් හෝ එ . ජා . මහලේකම් කොෆි අන්නන් හෝ මරා දමන අයෙකුට රත්තරනින් තෑගි පිරිනමන බව අන්තර්ජාලයට ඇතුළත් කළ ඔසාමාබින් ලාඩන්ගේ යැයි කියැවෙන පටිගත කළ හඬකින් කියැවී තිබේ .
ඉස්ලාමීය වෙබ් අඩවියෙකින් මෙම පටිගත හඬ නිකුත් කෙරුණු අතර පෝල් බ්‍රිමර්ගේ නියෝජ්‍යා හා ඉරාකයේ එ . ජා . නියෝජිත ලක්දාර් බ්‍රහිමි ඇතුළු සෙසු නිලධාරීන්ද ඝාතනය කරන අයෙකුට කි . ග්‍රෑම් 10 ක් බරට රත්තරන් ලබා දෙන බව ඉන් කියැවිණ .
ඒ සමගම අමෙරිකාව ප්‍රමුඛව ඉරාකය අත්පත් කර ගත්තවුන් , අමෙරිකාවෙන් පත් කෙරුණු ඉරාක පාලන මණ්ඩලය හා ඔවුනට සහාය පලකරන්නාවුන්ට එරෙහිව ශුද්ධ යුද්ධයක ( ජිහාඩ් ) නියැලීමට එම හඬින් මුස්ලිම් ජාතිකයන් කැඳවිණ .
" බිමර් ඔහුගේ නියෝජ්‍යයා අමෙරිකානු බලකායේ අධිපති හෝ ඔහුගේ ඉරාක නියෝජ්‍යා ඝාතනය කරනු ලබන ඕනෑම අයෙකුට රත්තරන් ග්‍රෑම් 10 , 000 ක ත්‍යාගයක් ලබා දීමට අල් කයිඩා සංවිධානයේ අපි කැපවී සිටිමු .
" යැයිද හඬපටියෙන් ප්‍රකාශ විය .
මෙම පටිගත හඬ ගැන වෙබ් අඩවියෙහි දැක්වුණු මාතෘකාවේ " ඉරාක ජනතාවනි " ෂීක් ඔසාමා බින් ලාඩන් ගෙන් නිවේදනයක් ! දෙවියන් ඔහු රකිත්වා! යි දැක්විණ .
වෙබ් අඩවියෙන් නිකුත් හඬ අල් කීඩා නායකයාගේමද යන්න වහා තහවුරු වී නැතත් ඒ පිළිබඳව සී . අයි . ඒ . අධ්‍යයනයන් යොමුව පවතින බව පැවසී තිබේ .
මෙහි දී එ . ජා . සංවිධානය කුරුස යුද්ධකරුවන්ගේ මෙවලන් ලෙස බින්ලාඩන් විසින් හඳුන්වා ඇත්තේ ඉරාකයේ අමෙරිකාව ප්‍රමුඛ සන්ධානයට එය සහාය දක්වන බව ඉඟි කරමිනි .
ඒ සමගම එ . ජා . සංවිධානය යුදෙව්වාදීන්ට පලස්තීන බිම් ප්‍රදේශ පවරා දෙන බවට ඔහු චෝදනා කළේය .
එ . ජා . ලේකම් කොෆි අන්නන් හේ ඔහුගේ ඉරාක නියෝජිත කණ්ඩායමේ ප්‍රධානියා හෝ ඔවුන්ගේ නියෝජිතයන් හෝ ඝාතනය කරන අයටද ඉහත කී ත්‍යාගය හිමිබව ලාඩන්ගේ හඬ ප්‍රකාශ කර ඇත .
තවද එ . ජා . සංවිධානයේ නිෂේධ බලය හිමි අමෙරිකානු හා බ්‍රිතාන්‍ය ජාතික සෙබළෙකු හෝ සාමාන්‍ය වැසියෙකු මරා දමන ඉරාකීයෙකුට කිලෝ ග්‍රෑමයක රත්රන් ප්‍රමාණයක් හිමිවන බවද හඬින් කියැවිණ .
ඒ සමගම සන්ධාන හමුදාවට අයත් ජපාන හා ඉතාලි ජාතිකයන් වැනි අමෙරිකානු හිතවාදීන් ඝාතනයන් ග්‍රෑම් 500 ක රත්රන් හිමිවන බවද පැවසී තිබේ .
ආරක්ෂිත හේතූන් මත උදාවන පළමු අවස්ථාවේදීම මෙම ත්‍යාග ලබා දෙන බවද ලාඩන් කියා තිබේ .
" අමෙරිකානු ක්‍රියාදාමය , සමූහ ඝාතන අවි හෝ ඉරාක ජනතාව පීඩනයෙන් මිදවීමට කිසිම සම්බන්ධයක් නැහැ .
එය අමු අමුවේම රට අත්පත් කර ගැනීමක් .
මුස්ලිම් නිජබිම රැකගැනීමට ඉරාක යුදබිම් පෙරමුණෙන් එය ඇරඹිය යුතුයි .
මේ අනතුර හමුවේ මුස්ලිම්වරුනි! අවදිවනු! ජිහාඩ් යුද්ධය සඳහා වහා යුද බිමට යනු! කුරුස යුද්ධකරුවන් හා යුදෙව්වන්ට එරෙහිව යුද වැද ඉරාක සොහොයුරන් බේරා ගැනීමට සහාය දෙනු .
" යැයිද එම හඬින් කියැවිණ .
රොයිටර් .
එ . ජා . මානව හිමිකම් කොමිසමේ අමෙරිකානු සාමාජිකයාට කියුබාවෙන් විරෝධය .
ජිනීවාහිදී , එක්සත් ජාතීන්ගේ මානව හිමිකම් කොමිසමේ අමෙරිකානු නියෝජිත පිරිසට අයත් එක් සාමාජිකයෙකු කියුබාවට එරෙහිව ත්‍රස්තවාදී ක්‍රියාවන්හි නියැලුනෙකු බවට චෝදනා කරන කියුබාව ඔහු වහා ඉවත් කරන ලෙස ඉල්ලා තිබේ .
ලුයි සුනිගා රේ නම් කියුබානු ජන්මයක් ඇති පිටුවහලකු වන මේ පුද්ගලයා 1974 - 1988 අතර කාලයේදී කඩාකප්පල් කිරීම් හා ත්‍රස්තවාදී ක්‍රියා සම්බන්ධයෙන් 14 වසරක් කියුබානු බන්ධනාගාරයක සිරගතව සිටි බව ප්‍රකාශ කරන කියුබානු විදේශ ඇමැති ෆිලිප් පෙරේස් නිදහස් වීමෙන් පසු අමෙරිකාවට ගියදා පටන් ඔහු යළිත් එවන් ක්‍රියාදාමයන්හි දිගටම නියැලී සිටින බවද කීවේය .
එ . ජා . මානව හිමිකම් කොමිසමේ හය සති සැසියට එක්ව සිටින මේ අමෙරිකානු නියෝජිතයා එම කණ්ඩායමෙන් ඉවත් කරන ලෙස අමෙරිකාවට දන්වන්නැයි කොමිසමේ සභාපති ඔස්ට්‍රේලියානු තානාපති මයික් ස්මිත්ගෙන් ලිඛිතව ඉල්ලා ඇතැයිද පෙරේස් පැවසීය .
මෙවන් පසුබිමක් ඇති පුද්ගලයකු කොමිසමට එක් විය නොහැකි යැයිද ඔහු කීය .
මෙම කියුබානු ඉල්ලීම ගැන සෘජුව අදහසක් නොදක්වන අමෙරිකානු තානාපති කේවින් ඊ . මෝලි එවන් ඉල්ලීම්වලට කන්දීමට අමෙරිකාවේ සූදානමක් නැතැයි කීවේය .
අදාළ නියෝජිතයා එම නියෝජිත පිරිසට ඇතුළත්වීම ආඩම්බරයට කරුණක් බවත් ඔහු සම්භාවනීය කියුබන් අමෙරිකානු මානව හිමිකම් ක්‍රියාකාරිකයෙකු බවත් ඔහු සඳහන් කර ඇත .
පෙරේස්ට අනුව සුනිගා කියුබාවෙන් නීතිවිරෝධී අයුරින් පලා ගියේ 1973 දීය .
වසරකින් පසු ඔහු ග්‍රහණයට ගෙන ඇත්තේ සන්නද්ධ පිරිසක් සමග යළි කියුබාවට ඇතුළුවීමට ප්‍රයත්න දරද්දීය .
1990 ගණන් වලදී කියුබන් - අමෙරිකානු ජාතික පදනමේ සාමාජිකයෙකු ලෙස ඔහු මියාමි මූලස්ථානයක සිට කියුබාවට එරෙහිව කඩාකප්පල් ක්‍රියාවන්හි නිරත වූ බවද පෙරේසා පෙන්වා දී තිබේ .
රොයිටර් .
පස් අදියර ඉන්දීය මහ මැතිවරණයේ අවසන් අදියර සඳුදා ( 10 වැනිදා ) පැවැත්වෙයි .
තමිල්නාඩු ප්‍රාන්තයද එදින ඊට මුහුණ දෙයි .
ඒ නිමිත්තෙන් මදුරාසියේ ආරක්ෂාව තරකොට ඇත .
ඒ අනුව මුර සේවයේ යෙදෙන ඉන්දීය පොලිස් භටයන් කීපදෙනෙකු තමිල්නාඩු මහ ඇමැතිනී ජයලලිතා ජෙයරාම් ගේ පෝස්ටරයක් අසලින් යන සැටිය මේ .
ඉරාකයේ අබු ගාරේබ් බන්ධනාගාරයේදී අමෙරිකානු හමුදාවේ වධහිංසනයට ගොදුරුවූ මේ සිරකරුගේ ඡායාරූපය වොෂින්ටන් පෝස්ට් පුවත් පතේ පල වූවකි .
නග්නව ඇඳකට තබා මාංචු දමා ඇති ඔහුගේ හිස ආවරණය කර ඇත්තේ කාන්තා යට ඇඳුමකිනි .
මේ හිංසනයන් පිළිබඳව ජනාධිපති බුෂ් සමාව යැද ඇති අතර හමුදා පරීක්ෂණයක්ද සිදු වෙමින් පවතී .
පිලිපීන ජනාධිපතිවරණය අනිද්දා ( 10 වැනිදා ) පැවැත්වෙයි .
වත්මන් ජනාධිපතිනි ග්ලෝරියා මැකපගල් අරෝයෝ ට එහි දී විශාල සහායක් පල වනු ඇතැයි ප්‍රකාශ වී තිබේ .
මේ මැනිලා අගනුවරදී ටයරයක මැතිවරණ පෝස්ටර් අලවා ඇති සැටිය .
තායිලන්තය හා කාම්බෝජයේ වියළි ඍතුවේ අවසානය සනිටුහන් කරමින් වප්මඟුල පවත්වන්නේ වී ගොවිතැන සඳහා නැකත් කාලය එළඹ ඇති බව සංකේතවත් කිරීමටය .
මෙහි දැක්වෙන්නේ කාම්බෝජයේ නොම්පෙන් නුවර පෙරේදා පැවති වප් මගුලේදී .
ඉදිරි වර්ෂයේ වාසනාව ගෙන එන ආහාර ද්‍රව්‍ය කීපයක් අඩංගු බඳුන් පේලියකින් කාම්බෝජ රාජකීය ගවයෙකු බෝංචි හා තිරිඟු ආහාරයට ගන්නා සැටිය .
කාලෙකදි ප්‍රංශය , වියට්නාමය යටත්කොටගෙන සිටියේය .
සියවසක එම යටත් විජිත පාලනය අවසන් කළ ඩියන් - බියන් පූමිටියාවතේ ඇති වූ සටන වියට්නාම් ඉතිහාසයේ සන්ධිස්ථානයකි .
50 වසරකට පෙරදී ප්‍රංශ හමුදා පැරදවූ ඩියන් - බියන් පූ සටන වියට්නාම් ජාතිකයෝ ඊයේ එම සටන් බිමේදීම සැමරූහ .
මේ ඊට එක් වු වාර්ගික සුළුතර සටන්කාමි කාන්තාවන් දෙදෙනෙකි .
071123 - ඒ . එෆ් . පී . පැරෂුට් පිම්ම වැරදී ඇමති දියණිය මරුට .
සිඩ්නිහිදී , බ්‍රිතාන්‍යයේ යුරෝපීය කටයුතු පිළිබඳ ඇමැති ඩෙනිස් මැක්ෂේන් ගේ 24 හැවිරිදි දියණී ' ක්ලෙයාර් බානස් ' පැරෂුට් පිම්මකදී එය අක්‍රිය වීමෙන් බිම වැටී මරණයට පත්ව තිබේ .
ඔස්ට්‍රේලියාවේ මෙල්බර්න් නුවරදී ඇය මරණයට පත් කළ මේ පිම්ම ඇගේ 200 වැනි පැරෂුට් පිම්ම බව ප්‍රකාශිතය .
ඔස්ට්‍රේලියානු ගුවන් කිමිදුම් සමාජයේ සගයන් කීපදෙනෙකු හා සිය පෙම්වතා සමග ගුවන් යානයෙන් පැනීමෙන් පසු නිදහස් පතිතයේදී පෙම්වතා සිපගැන්මටද ඇය පෙළඹී ඇත .
නිදහස් පතිතයෙන් පසු පැරෂුටය දිග හැරීම සඳහා එය ක්‍රියාත්මක කළ ද එය අක්‍රිය වීම නිසා ඇය පොළවට ඇද වැටී මිය ගොස් තිබේ .
ඇගේ වැටීම පාලනය කරගැන්මට ගත් තැත ව්‍යර්ථ වී ඇත .
කෙතරම් බාධක ආවත් තම පක්ෂය පිහිටුවීම අත්හරින්නේ නෑ .
ඉරාකයට බලය පැවරීම ජූනි 30 දා සිදු වේදැයි කිව නොහැකියි .
අමෙරිකානු ආරක්ෂක ලේකම් , වොෂින්ටනයේදී , ඉරාකයේ අමෙරිකානු ප්‍රමුඛත්වයෙන් යුත් පාලනය අවසන් කරමින් ඉරාකීය ජාතිකයන්ට බලය පැවරීමේ ක්‍රියාවලිය නියමිත පරිදි ජූනි 30 දා සිදු වනු ඇතැයි සහතික විය නොහැකි බව අමෙරිකානු ආරක්ෂක ලේකම් ඩොනල්ඩ් රම්ස්ෆෙල්ඩ් පෙරේදා ප්‍රකාශ කළේය .
අමෙරිකාවත් , එ . ජා . සංවිධානයත් ඉරාක පාලන මණ්ඩලයත් මෙම ඉලක්ක දිනය තීන්දු කර ඇතත් එය අපේක්ෂිත පරිදි සිදු වේ යැයි සිතිය නොහැකි බව ඔහු කියා තිබේ .
සමහරවිට එය එපරිද්දෙන්ම සිදු විය හැකියි .
එහෙත් ඒ ගැන සහතික විය හැකිද ? දන්නේ කවුද ? හෙට වෙන දේ ගැන කිව හැක්කේ කාටද ? ' ඔහු ප්‍රශ්න කළේය .
රොයිටර් .
මුෂාරෆ් ඝාතන ප්‍රයත්නවල ප්‍රධාන සැකකරු ලිබියානුවෙක් ? පෙෂාවෝර්හිදීය , පසුගිය දෙසැම්බර් මාසයේ දී තමා ඝාතනය කිරීමට දෙවරක්ම උත්සහ දැරූ ත්‍රස්ත කණ්ඩායම් වලට ප්‍රධාන සැකකරු ලිබියානු ජාතිකයෙක් බවත් , ඔහු අල් - කයිඩා සාමාජිකයකු වීමට බොහෝ දුරට ඉඩ තිබෙන බවත් , පාකිස්තාන ජනාධිපති පර්වේස් මුෂාරෆ් පෙරේදා පැවසීය .
මුෂාරෆ්ගේ මෙම ප්‍රකාශය උපුටා දක්වන ඔහුගේ ප්‍රකාශක මේජර් ජනරාල් ෂවිකට් සුල්තාන් , ඉස්ලාමාබාද් අගනුවරට ආසන්න රාවල්පිණ්ඩිහිදී සිදු වූ මෙම ඝාතන කුමන්ත්‍රණ දෙකට විශාල පිරිසක් සම්බන්ධ වූ බවට තොරතුරු ලැබී තිබෙන බවයි .
ඊසාන දිග පාකිස්තානයේ පෙෂාවෝර් නගරයේදී ප්‍රදේශයේ ගෝත්‍රික නායකයන් අමතමින් මෙම ප්‍රකාශය කළ පාකිස්තාන ජනාධිපතිවරයා , ඇෆ්ගන් දේශසීමාව අසල කඳුකර වනාන්තරවල සැඟ වී ක්‍රියාත්මකවන අල් - කයිඩා - සහ තලේබාන් ඉස්ලාමීය සටන්කාමීන් ග්‍රහණයට ගැනීම සඳහා ආධාර කරන ලෙස ඔවුන්ගෙන් ඉල්ලීමක් ද කළේය .
2001 වසරේ සැප්තැම්බර් 11 වැනිදා නිව්යෝක් නගරයට එල්ල වු අල් - කයිඩා ත්‍රස්ත ප්‍රහාරයෙන් අනතුරුව , අමෙරිකාව දියත් කළ ත්‍රස්ත මර්දන සටනට පාකිස්තානය සිය පූර්ණ සහාය ලබා දී ඇති බැවින් පාකිස්තාන ඉස්ලාමීය ත්‍රස්තවාදීන්ගේ ඉලක්කයක් බවට දිගින් දිගටම පත් වෙමින් තිබේ .
රොයිටර් .
කරච්චියේ අමෙරිකානු කොන්සල් කාර්යාලය අසලින් විශාල රිය බෝම්බයක් සොයා ගැනේ .
මහා විනාශයක් වැළැකී යයි .
කරච්චියේදී කරචයේ අමෙරිකානු කොන්සල් කාර්යාලය අබියස රැඳවුණු විශාල රිය බෝම්බයක් පෙරේදා පකිස්තාන පොලිසිය විසින් නිෂ්ක්‍රීය කරන ලද අතර සිදු වෙන්නට තිබුණු විශාල ව්‍යවසනයක් වළකාලීම සම්බන්ධයෙන් අමෙරිකාවෙන් පකිස්තානයට ප්‍රසාදය හිමි වී තිබේ .
මෙම සුවිසල් බෝම්බය හමු වී ඇත්තේ අමෙරිකානු රාජ්‍ය ලේකම් කොලින් පවල් ගේ පකිස්තාන සංචාරයට දෙදිනක් තිබියදීය .
එම බෝම්බ පිපිරුවේ නම් මහා විනාශයක් සිදු වන්නට තිබුණු බව බෝම්බ නිෂ්ක්‍රීය අංශයේ නිලධරයෙක් කීවේය .
' දෙවියන් ඔවුන් බේරාගෙන ඇති බවද ' ඔහු පැවසීය .
අමෙරිකානු කොන්සල් කාර්යාලය අබියස රැඳවුණු වාහනයේ , ලීටර් 750 ක බැරලයක් පුරවා ඇමෝනියම් නයිට්‍රේට් සහිත රසායනිකයන් හා ඩෙටනේටස් රැසක් තිබී ඇත .
වාහනය සොයාගැන්මෙන් පසු එය ආසන්න ක්‍රීඩාංගණයක් වෙත ඇදගෙන ගොස් නිෂ්ක්‍රීය කර තිබේ .
කොන්සල් කාර්යාලයට දැඩි ආරක්ෂාවක් යොදවා තිබියදීත් මෙවැන්නක් සිදු වීම ගැන මවිතය පළ කරන පොලිසිය , ඊට සම්බන්ධ කිසිවකු මේ වනතුරු හඳුනාගෙන නැත .
මීට දෙවසරකට පෙර මෙම ගොඩනැගිල්ලටම දරුණු ත්‍රස්ත ප්‍රහාරයක් එල්ලව තිබේ .
දකුණු ඉන්දීය සංචාරයක් අරඹමින් පෙරේදා ඉන්දියාවට පැමිණි පවල් පකිස්තාන සංචාරයේදී ඉස්ලාමාබාද් අගනුවරට පැමිණෙනු ඇති බවත් බෝම්බය ඇටවුණු කරච්චියට යාමට නියමිතව නැති බවත් ප්‍රකාශිතය .
රොයිටර් ඒ . එෆ් . පී . ඉන්දුනීසියා මගී යාත්‍රාවක් පෙරළී 23 දෙනෙක් මරු දකිති .
ජකාර්තාහිදී , ඉන්දුනීසියානු සුලාවෙසි දූපත හා පිලිපීන් දූපත් අතර පිහිටි තබරුවාන් දූපත ආසන්නයේදී මගී යාත්‍රාවක් පෙරළී 23 දෙනෙක් ජීවිතක්ෂයට පත්ව තිබේ .
උතුරු ඉන්දුනීසියානු මූදු සීමාවේදී මෙම යාත්‍රාව පෙරළී ඇත්තේ පමණට වැඩි මගී සංඛ්‍යාවක බර දරාගත නොහැකිවය .
එම අවස්ථාවේ 300 ක පමණ පිරිසක් එහි ගමන් කරමින් සිටියහ .
මිය ගිය අය හැරුණු විට ඉතිරි සියලු දෙනාම අතුරුදහන්ව ඇති බව ප්‍රකාශ වේ .
රොයිටර් .
කොසෝවෝහි වාර්ගික ගැටුම් 31 ක් මරුට .
500 කට තුවාල .
සාම සාධක හමුදා සහායට නැටෝ හමුදාවක් වහා යැවේ .
බ්‍රිස්ටිනාහිදී , කොසෝවෝ හි බහුතර වාර්ගික ඇල්බේනියානුවන් හා සර්බි ජාතිකයන් අතර ඉකුත් බදාදා සිට පැනනැගී ඇති ප්‍රචණ්ඩකාරිත්වයෙන් 31 දෙනෙකු මිය ගොස් 500 ක් පමණ තුවාල ලබා තිබේ .
මෙම අන්තර් වාර්ගික ගැටුම් මැඩලීම සඳහා කොසෝවාහි දැනටත් පවත්නා සාමසාධක හමුදා සහායට අමතර නැටෝ හමුදාවක් එවීමට එම ආයතනය වහා පියවර ගෙන තිබේ .
කොසෝවා 1999 දී එ . ජා . පරිපාලනය යටතට පත් කිරීමෙන් පසු මෙම සර්බියානු ප්‍රාන්තය තුළ පැන නැගි දරුණුම වාර්ගික ගැටුම මෙය බව ප්‍රකාශිතය .
එ . ජා . ආරක්ෂක මණ්ඩලය වහාම මෙම වාර්ගික ගැටුම හෙළා දකිමින් කොසෝව බහු වාර්ගික ජන සමාජයක් ලෙස ලොවම පිළිගන්නා බව කියා ඇත .
ගැටුම්වලින් මිය ගිය 31 දෙනාට අමතරව තුවාල ලත් 500 ක පමණ පිරිසෙන් 61 දෙනෙකුම පොලිස් නිලධාරීන් බවත් , තවත් 35 දෙනකු නැටෝ - මූලික සාමසාධක හමුදාවට අයත් බවත් ප්‍රකාශිතය .
දැනට 17 , 000 ක සාම සාධක හමුදාවක් කොසෝවෝ හි රඳවා ඇති අතර තවත් දහසක නැටෝ හමුදාවක් එහි යැවෙනු ඇත .
මේ අතර වාර්ගික ජන කොටස් පාලනය කිරීමට හා නීතිගරුක වීමට පියවර ගන්නා ලෙස වාර්ගික නායකයන්ගෙන් නැටෝ සංවිධානය ඉල්ලා ඇත .
ප්‍රිස්ටිනා අගනගරයේදී ඇල්බේනියානුවන් සම්ප්‍රදායික කතෝලික පල්ලි රැසක් ගිනිබත් කර තිබේ .
මේ අතර නැටෝ - මූලික සාම සාධක හමුදාව විසින් පෙරේදා කොසෝවෝහි එ . ජා . කාර්ය මණ්ඩලය , ඔවුන් රැඳි ස්ථානයෙන් ඉවත් කොට ආරක්ෂිත ස්ථානයකට ගෙන ගොස් ඇත .
සර්බියානු අගමැති වොජිස්ලේ කොස්ටුනිකා වහා සිය කැබිනට් මණ්ඩලය රැස් කොට අර්බුදය ගැන සාකච්ඡා කර තිබේ .
රොයිටර් .
මුෂාරෆ්ගේ දේශපාලන අවශ්‍යතා ගැන අමෙරිකාවේ දැඩි අවධානය යොමු වී තිබෙනවා .
පවල් , වොෂින්ටනයේදී , ත්‍රස්තවාදයට එරෙහිව සටනේදී දැඩි අපේක්ෂාවක් තබා ඇති පාකිස්තාන් ජනාධිපති පර්වේස් මුෂාරෆ් ගේ දේශපාලන තත්ත්වය සම්බන්ධයෙන් අමෙරිකාව දැඩි සැලකිල්ලක් යොමා ඇති බව ප්‍රකාශ කර තිබේ .
සී . එන් . එන් . ගුවන්විදුලිය සමග පැවති සම්මුඛ සාකච්ඡාවකදී අමෙරිකානු රාජ්‍ය ලේකම් කොලින් පවල් මේ බව ප්‍රකාශ කළේය .
අල්කයිඩා හා වෙනත් ත්‍රස්ත සංවිධාන මුලිනුපුටාදමමින් පාකිස්තාන නායකයා නිවැරදි දිශාවකට යොමුව ඇති බව පකිස්තාන ජනතාව අවසානයේ වටහා ගනු ඇතැයි ද ඔහු කීය .
ත්‍රස්ත විරෝධී යුද්ධයේදී අමෙරිකාව සමග අත්වැල් බැඳගෙන ක්‍රියාකරන මුෂාරෆ්ට ද ත්‍රස්ත තර්ජන එල්ල වී ඇති බවත් , කලින් අන්තවාදී තලේබාන් කණ්ඩායම සමග සබඳතා පැවැත්වූ ඔහු එම සබඳතා බිඳ දැමීමේ අභීත තීරණයක් ගෙන ඇති බව පවල් පැවසීය .
මෙහිදී ඔහුට ඔහුගේ ම සමාජීය බලවේගයන්ගේ විරෝධතා මැද කටයුතු කරන්නට සිදුව ඇති බවද ඔහු කියා සිටියේය .
මේ නිසාම මුෂාරෆ්ගේ දේශපාලන අවශ්‍යතාවන් ගැන අමෙරිකාව දැඩි සැලකිල්ල යොමන බවද ඔහු කීය .
රොයිටර් .
ඔසාමා බින් ලාඩ්න් පාකිස්තානයේ නෑ අභ්‍යන්තර කටයුතු ඇමති කියයි .
ලන්ඩනයේදී , මුළු ලෝකයට ම අවශ්‍ය වී සිටිනා අංක එකේ ත්‍රස්තවාදියා ලෙස සැළැකෙන ඔසාමා බින් ලාඩ්න් නියත වශයෙන් ම පාකිස්තානය තුළ නොමැති බවත් , ඔහු ඇෆ්ගනිස්තානය තුළ සැඟවී සිටීමේ අවකාශය වඩාත් පුළුල් බවත් පාකිස්තාන අභ්‍යන්තර කටයුතු පිළිබඳ ඇමති මහ්ඩුම් සයිඩ් ෆයිසාල් සලේ හයාත් බී . බී . සී . ප්‍රවෘත්ති සේවයට ප්‍රකාශ කර තිබේ .
තමා එසේ පවසන්නේ 70 , 000 ක අතුරු හමුදා බලකායක් දේශ සීමාවේ ආරක්ෂාව සඳහා යොදවා තිබියදී ඇෆ්ගනිස්තානයේ සිට පාකිස්තානයට සංක්‍රමණය වීමේ කිසිදු හැකියාවක් අල් කයිඩා නායකයාට තිබිය නොහැකි බැවිනැයිද මොහු තවදුරටත් අවධාරණය කර ඇත .
2001 වසරේ ඇෆ්ගනිස්තානයේ තලේබාන් පාලනය පෙරළා දැමීමෙන් පසු අමෙරිකානු , බ්‍රිතාන්‍ය , පාකිස්තාන් සහ ඇෆ්ගන් ආරක්ෂක හමුදා භට පිරිස් මෙම දේශ සීමාවේ බින් ලාඩ්න් සෙවීමේ මෙහෙයුම් වල අඛණ්ඩව නිරත වී සිටිති .
රොයිටර් .
ජර්මනියේ බර්ලින් තාප්පය පැවති කාලයේ නැගෙනහිර බටහිර බර්ලිනය අතර අමෙරිකානු සෝදිසි මධ්‍යස්ථානය පිහිටි තැන අද කෞතුකාගාරයකි .
මේ ඊට මෑතදිම එක් වූ සංචාරක ආකර්ෂණයයි .
එය වැක්ස්වලින් තැනු හිට්ලර්ගේ පිළිරුවකි .
ඉරාකයේ අමෙරිකානු ආක්‍රමණයට අදට වසරක් පිරෙයි .
මේ ඉකුත් අප්‍රියෙල් 9 දා ඔවුන් සදාම් පිළිරුවක හිසකට ටයර් පළදවා කිලිටි ඇඳුමින් සරසා තිබුණු සැටිය .
තායිවාන ජනාධිපතිවරණය අද පැවැත්වෙයි .
මෙහි දැක්වෙන්නේ ප්‍රධාන ජනාධිපති අපේක්ෂකයන් දෙදෙනා හා උප ජනාධිපති අපේක්ෂයන් දෙදෙනාය .
ඒ අනුව ප්‍රජාතන්ත්‍රවාදී ප්‍රගතිශීලී පක්ෂයේ , වත්මන් ජනාධිපති - චෙන් ෂුයි බියන් , ( ඉහළ වමේ ) ඔහුගේ ප්‍රතිවාදියා වන ජාතික කුවෝමින්තාන් පක්ෂයේ ලියන්චෙන් ( ඉහළ දකුණේ ) හා චෙන්ගේ උපාධිපති අපේක්ෂිකා අනෙමි ලියූ ( පහළ වමේ ) සහ ඇගේ ප්‍රතිවාදී ජේම්ස් සුන්ග් ( පහළ දකුණේ ) දැක්වේ .
පලස්තීනයේ බටහිර ඉවුරේ ඉදිවන මතභේදාත්මක ඊශ්‍රායල් ආරක්ෂක වැටට එරෙහිව උද්ඝෝෂණයකදී පලස්තීනුවන් ඊශ්‍රායල සෙබලෙකු සමග ගැටෙන අයුරුය මේ .
ඉකුත් ඉරිදා සිට පාලනය කරගත නොහැකි තත්ත්වයෙන් ෆ්ලෝරිඩාවේ මියාමිලේක්ස් හි ඇවිලෙන ලැව් ගින්නෙන් නැගෙන දුම්කඳය මේ .
ඉදිරියෙන් මහ මග රථවාහන ගමන් කරනු පෙනේ .
පකිස්තාන හමුදා විසින් වටකොට ඇතැයි සැලකෙන අල්කයිඩා සංවිධානයේ දෙවැනි නායක අයිමන් අල් සවාරි එහි නායක බින් ලාඩන් ( වමේ ) සමඟ පසුවන මේ ඡායාරූපය 2001 දී ගනු ලැබුණකි .
ඩලාස් හි සත්තු වත්තකින් පැන ගිය ගෝරිල්ලා මරා දමයි .
ඩලස්හිදී , අමෙරිකාවේ ඩලාස් නගරය ආසන්න සත්වෝද්‍යානයකින් පෙරේදා පැනගිය ගෝරිල්ලකු පොලිසිය වෙඩි තබා මරා දමා තිබේ .
රාත්තල් 350 ක් බර ඌ තිදෙනෙකුට තුවාල සිදු කර ඇත .
පොලිසිය ඌ අල්ලාගැනීමට තැත් කළ අවස්ථාවේ ඔවුන්ගේ ඇඟට කඩා පැනීම නිසා වෙඩි තබා බිමදමනු හැර වෙනත් විකල්පයක් නොතිබුණු බව ප්‍රකාශවී ඇත .
එරට බටහිර පහත් බිම් වල වසන පිරිමි ගොරිල්ලකු වූ මේ සතා " ජබාරි " නම් විය .
13 හැවිරිදි ඌ සිය කූඩුවෙන් පැනගත්තේ කෙසේද යන්න විමසීමට ලක්ව තිබේ .
සීරීමෙන් හා හපාකෑමෙන් ඌ කාන්තාවක හා ළමයින් දෙදෙනෙකුට තුවාල සිදු කර ඇත .
රොයිටර් .
ඇෆ්ගන් දේශ සීමාවේ පකිස්තාන හමුදා මෙහෙයුමේදී අල් කයිඩා දෙවැනි නායකයා කොටු .
පකිස්තාන හමුදාවෙන් ප්‍රකාශයක් .
වානා හිදී , පකිස්තානයේ වනගත ඇෆ්ගන් දේශසීමාවේ සිදු කැරෙන පකිස්තාන හමුදා මෙහෙයුමේදී ඔසාමා බින් ලාඩන් ගේ අල් කයිඩා ජාලයේ දෙවැනි නායකයා ලෙස සැලකෙන අයිමන් – අල් - සවාරි හමුදාවට කොටුවී ඇතැයි සැලකෙන බව පකිස්තාන හමුදාවෙන් ප්‍රකාශ වී තිබේ .
පකිස්තාන හමුදාව විශාල කාලතුවක්කු හා හෙලිකොප්ටර් යානා පවා යොදා ගනිමින් අදාළ ප්‍රදේශයට පහර දෙන අතර අල් කයිඩා සටන්කාමීන් හා ප්‍රාදේශීය ගෝත්‍රිකයින් යැයි සැක කරන කොටස් ඊට දක්වන ප්‍රතිචාරය අනුව අල් කයිඩා ජාලයේ ජ්‍යෙෂ්ඨ නායකයකු ඔවුන්ගේ රැකවරණය යටතේ සිටින බව පෙනී ගොස් ඇති බව ප්‍රකාශිතය .
බින් ලාඩන්ගේ දකුණු අත .
අයිමන් අල් සවාරි , අල් කයිඩා ජාලයේ ප්‍රමුඛ සැලසුම්කරුවකු වන අතර බින් ලාඩන්ගේ දකුණු අත ලෙස සැලකේ .
පකිස්තානයේ ඇෆ්ගන් දේශ සීමාවේ වසිරිස්තානයේ අරඹා ඇති ත්‍රස්තවාදීන් මැඩලීමේ මෙහෙයුමේදී ඔහු දැන් පකිස්තාන හමුදාවට කොටුවී ඇතැයි ප්‍රකාශ වේ .
කොටුවී ඇත්තේ බින් ලාඩන් බවටද ආරංචි පැතිර ගොස් ඇතත් ඒ ඔහු නොවන බව බලධාරීන් නිශ්චිතවම කියා ඇත .
ප්‍රතිවාදීන්ගේ ප්‍රතිචාරාත්මක ප්‍රහාරවලින් පෙනී යන්නේ ප්‍රමුඛ පෙළේ සටන්කාමියකු ඔවුන් විසින් ආරක්ෂා කරන බව යැයි පකිස්තාන ජනාධිපති පර්වේස් මුෂාරෆ් ද පවසා තිබේ .
මෙම ප්‍රහාරකයින් කටු මැට්ටෙන් තැනූ බලකොටුවල සිට පහර දෙන බවද පැවසේ .
දරුණු ප්‍රහාර ඔවුන්ගෙන් එල්ල වන බවද ප්‍රකාශිතය .
ඊජිප්තු වෛද්‍යවරයෙක් .
ඊජිප්තු වෛද්‍යවරයෙකු සේ සැලකෙන අල් සවාරි ග්‍රහණයට ගතහොත් එය ත්‍රස්ත විරෝධී සටනේ අවසානය නොවන නමුත් විශාල ජයග්‍රහණයක් වනු ඇතැයි අමෙරිකාවද කියා තිබේ .
ඔවුන්ගේ ප්‍රහාරවල අඩුවක් නොදිස්වන්නේ නම් දිගින් දිගටම ගුවන් ප්‍රහාර එල්ල කිරීමට සිදු වන බව පකිස්තාන හමුදාව කියා ඇත .
ඔවුන් ප්‍රහාර එල්ල කරන ආකාරය අනුව දැඩි සූදානමකින් පසුව ඇති බව පිළිබිඹු වන්නේ යැයිද ප්‍රකාශ වේ .
වසිරිස්තානයේ කලුෂා ගම්මානයට අයත් මේ ප්‍රදේශය දැන් හමුදාව විසින් තහනම් ප්‍රදේශයක් බවට පත් කොට තිබේ .
ප්‍රහාර තව දෙදිනක් වත් පවතිනු ඇති බවද කියැවේ .
අමෙරිකානු හමුදාවන් .
මේ අතර මෙම ප්‍රදේශයට අයත් ඇෆ්ගනිස්ථාන සීමාවේ අමෙරිකානු හමුදා රඳවා තිබේ .
පෙරැලුණු තලේබාන් පාලනයේ ආරක්ෂක ඇමැති ධූරය දැරූ මුල්ලා ඔබෙයි දුල්ලා අක්හුන්ද පවසා ඇති පරිදි එහි කොටුවී ඇත්තේ අයිමන් අල් සවාරි නොවේ .
මෙවන් තැනක අල් කයිඩා නායකයින් සිටිය නොහැක්කේ ඔවුන් වරින් වර ආරක්ෂා ස්ථාන මාරු කරන බැවිනැයි ඔහු කියා ඇත .
තවද අහම්බයකින් හෝ ඔහු එහි සිට හමුවුණොත් ජීවග්‍රහයෙන් ගත නොහැකිවනු ඇති බවත් පැනයාමට නොහැකි වූවොත් ඔහු වීරයකු ලෙස සිය දිවි නසා ගනු ඇති බවත් ඔහු වැඩිදුරටත් කියා ඇත .
රොයිටර් .
පාර්සල් බෝම්බයෙන් මහ බැංකු ගොඩනැගිල්ල හෙල්ලෙයි .
වෙලින්ටන් හිදී , සැක කටයුතු පාර්සල් බෝම්බය නවසීලන්ත මහ බැංකු ගොඩනැගිල්ල වෙත ළඟාවුණේ ඊයේ පෙ . ව . 8 . 30 ටය .
පාර්සලයෙන් ' ටික් ටික් ' හඬක් නිකුත් විණ .
වහා හමුදාව කැඳවිණ .
ගොඩනැගිල්ලේ සිටි සිය ගණන් පිරිස් ඉවත් කෙරිණි .
අවට වීදිවලින් ද මිනිසුන් ඉවත් කෙරිණි .
ඒ අවට තහනම් ප්‍රදේශයක් බවට ප්‍රකාශ කෙරිණි .
පුවත්පත් වාර්තා කරුවෝද ඈත සිට බලා සිටියහ .
බෝම්බ නිෂ්ක්‍රිය අංශයෙන් පාර්සලය පිරික්සිණ .
එය එවා තිබුණේ එම ගොඩනැගිල්ලේම නේවාසික විද්‍යා කටයුතු ඇමති නමටය .
ඔහු පීටර් හොජ්සන්ය .
ටික් ටික් හඬ නගන පාර්සලය ප්‍රවේසමෙන් දිග හැරිණ .
එතුළ ඔරලෝසුවක් විය .
නියෝජිත පිරිසෙන් සුභ පැතුම් සමග පීටර් හෝජ්සන්ටයැයි ' ලියවිල්ලක් එහි විය .
කරුණු වැටහිණ .
එය බෝම්බයක් නොවීය .
එය , ඉකුත් සතියේ නවසීලන්තයේ පැවති ආසියා පැසිපික් සමුළුවට එක් වූ රටක නියෝජිත පිරිසක් ඊට සහභාගි වූ නවසීලන්ත විද්‍යා කටයුතු ඇමතිවරයාට එවු තෑග්ගක් විය .
දෙපැයකට පසු ප්‍රදේශය ආරක්ෂිත බව පොලිසියෙන් කියැවිණ .
එළිබට සියල්ලෝම යළි වැඩට පැමිණියහ .
රොයිටර් .
01 . ඉරාකයේ වසරක යුද මෙහෙවර නිමවා සිය නිජ බිම වෙත පැමිණි ලුයිසිධානා ප්‍රාන්තයේ හමුදා නිලධාරිනියක වන මෙලීඩා එලිසන් , මෙසේ සිප වැළඳ ගත්තේ , ඇගේ සිව් හැවිරිදි දියණිය වන ජැස්මින් විසිනි .
ඒ . එෆ් . පී . 02 . මධ්‍යම අප්‍රිකානු ජන රජය වෙත පළා ගොස් සිටි , හිටපු හියිති ජනාධිපති ජින් - බර්ට්‍රන්ඩ් ඇරිස්ටඩේ , ජැමෙයිකාවේ කිංග්ස්ටන් ගුවන් තොටුපල වෙත හෙලිකොප්ටරයකින් රැගෙන ආ අයුරු .
කරිබියානු දූපතක් වන ජැමෙයිකාවේ දේශපාලන රැකවරණ පතා ඇරිස්ටයිඩ් නොපැමිණි බව කියන ජැමෙයිකා රජය , සති 10 කට සීමා වන ඔහුගේ ජැමෙයිකා සංචාරයේ මූලික අරමුණ , අමෙරිකාවේ වෙසෙන තරුණ දියණියන් දෙදෙනා දැක බලා ගැනීම බව ද සඳහන් කරයි .
රොයිටර් .
03 . අමෙරිකානුවාදී විදේශ ප්‍රතිපත්ති අනුගමනය කළ ස්පාඤ්ඤයේ හිටපු අගමැති , දක්ෂිනාංශික ජනප්‍රිය පක්ෂ නායක මාරියානෝ රාජෝයි , මෙවර මහ මැතිවරණයෙන් , සමජවාදීන්ට පරාජය විය .
බාස්කි පළාතේ ගැල්ඩකානෝ නගරයේ මහ මාවතක් අයිනේ සවිකර තිබූ රාජෝයිගේ විශාල ප්‍රමාණයේ විකෘති කරන ලද ඡායාරූපයක් , සේවකයකු විසින් වනසා දමන අන්දමයි මේ .
රොයිටර් .
04 . ඉරාකයේ මෙහෙයුම් වලදී තුවාල ලත් , අමෙරිකානු හමුදා භටයෝ ප්‍රතිකාර ලබනුයේ , වොෂිංටනයේ පිහිටි වෝල්ටර් රීඩ් හමුදා රෝහලේය .
ඉරාකයේ අමෙරිකානු මෙහෙයුම් වලට එරෙහිව සටන් පාඨයක් ඔසවා ගත් මෙම කාන්තාව දක්නට ලැබුණේ , එම හමුදා රෝහලේ සිට ධවල මන්දිරය දක්වා ගමන් කළ යුද විරෝධී පෙළපාලියකදීය .
රොයිටර් .
05 . ස්පාඤ්ඤයේ දුම්රිය පොළවල් තුනකට පසුගියදා එල්ල වු බෝම්බ ප්‍රහාරවලින් තැතිගෙන සිටින අසල්වැසි ප්‍රංසය ද සිය රටතුළ සියලු දුම්රිය ස්ථාන අවට මුරකාවල් දැඩි කර ඇත .
ප්‍රංසයේ මාසෙල්ස් දුම්රිය පොලේ , දැඩි විමසිල්ලෙන් පසුවන ආරක්ෂක හමුදා භටයන් කිහිප දෙනෙකි මේ .
රොයිටර් .
මේ වැළපෙමින් සිටින්නේ ඉරාකයේ කර්කුක් නගර සභා මන්ත්‍රී , ෂියා මුස්ලිම් ජාතික අකාර් නිසාල්ගේ බිරිඳ ය .
නිසාල් හා ඔහුගේ ආරක්ෂක නිලධාරියා පෙරේදා වෙඩි තබා ඝාතනය කෙරුණේ නගරයේ මංසන්ධියක වාහන සංඥා නැවතුමකදීය .
කර්කුක් නගරය අයත් කුර්දියේ බහුතරය කුර්දි ජාතිකයන් වන අතර ඔවුහු ඉරාකය තුළ වැඩි ස්වාධීනත්වයක් අපේක්ෂා කරමින් සිටිති .
ඒ . එෆ් . පී . 72 හැවිරිදි කෲර සත්ව පාලිකාව තීන්දුව අසා අධිකරණය තුළ ඇදවැටෙයි .
ලොස් ඇන්ජලීස් හිදී , දකුණු කැලෆෝනියාවේ නිණසක සුනඛයන් 20 කට වැඩි සංඛ්‍යාවක් හා පක්ෂීන් 60 ක් පමණ අසතුටුදායක තත්ත්වයකින් රඳවාගෙන සිටීමට අනුව සතුන්ට කෲර ලෙස සලකන ලදැයි චෝදනා ලද 72 හැවිරිදි කාන්තාවක් ඊට වරදකාරිය බව ජූරි සභාවෙන් ප්‍රකාශයට පත්වත්ම අධිකරණය තුළ සිහිසුන්ව ඇත වැටී ඇත .
ඇය නමින් එමා රෙජිනා හාටර්ය .
රෝගීන් සතුන් පවා වෙන් නොකොට ඉතා අපිරිසුදු තත්ත්වයෙන් සත්ව කඳවුරක් පවත්වා ගෙන යාමට අතිරේකව සත්ව පාලන නිලධාරියෙකුට අඩන්තේට්ටම් කිරීම සම්බන්ධයෙන්ද ඇය වරදකාරිය විය .
තීන්දුව ප්‍රකාශ කිරීමේදී සිහිසුන් වූ ඇයට අතිරේක වෛද්‍ය ප්‍රතිකාර ලබා දෙන ලදී .
ඇයට පස් අවුරුදු සිර දඬුවමක් නියම කරනු ඇතැයි අපේක්ෂිතය .
බලධාරීන් ඇගේ නිවස වැටලීමෙන් පසු බේරාගත් සුනඛයින් රැසක් මිය ගිය අතර සෙස්සෝ ඇතිදැඩි කිරීම අපහසු තත්ත්වයක සිටියහ .
රොයිටර් .
තහනම් නීතිය කඩමින් දුම්පානය කළ අයර්ලන්ත මන්ත්‍රීට මුල්පෙළ අසුන අහිමි වේ .
ඩබ්ලින්හිදී , අයර්ලන්තයේ දැනට ක්‍රියාත්මක වන , වැඩබිම් , අවන්හල් සහ ආපනශාලාවන් හි දුම්පානය තහනම් කිරීමේ නීතිය කඩකරමින් පාර්ලිමේන්තු අවන්හලේදී දුම්පානය කළ එරට මන්ත්‍රීවරයකු ඔහුට හිමි පාර්ලිමේන්තුවේ මුල්පෙළ අසුනින් නෙරපා හැර තිබේ .
මෙසේ සිය අසුනින් නෙරපා හැර තිබෙන්නේ එරට විපක්ෂයට අයත් ෆයින් ගයෙල් පක්ෂයේ ජෝන් ඩීසේ නමැති තිස්හය වියැති මන්ත්‍රීවරයෙකි .
සිද්ධිය සම්බන්ධයෙන් අදහස් දක්වමින් ෆයින් ගයෙල් පක්ෂයේ නායක එන්ඩා කෙනී දේශපාලකයින් ආදර්ශමත් විය යුතු බව ප්‍රකාශ කර තිබේ .
කිසිම මිනිසකුට හෝ ගැහැනියකට නීතියට ඉහළින් කටයුතු කළ නොහැකිවාක් මෙන්ම කිසිදු දේශපාලකයකුට ද එසේ කටයුතු කළ නොහැකි බවත් , පක්ෂයේ සම්මතයන් ක්‍රියාවෙහි යෙදවීම තම වගකීම බවත් කෙනී ප්‍රකාශ කර ඇත .
කෙසේ වුවත් ඩීසේට එරෙහිව නඩු පැවරිය යුතු දැයි තීරණය කිරීම තමන්ට අයත් කාර්යයක් නොවන බවද ෆයින් ගයෙල් පක්ෂයේ නායකයා වැඩිදුරටත් සඳහන් කර තිබේ .
එරට “ දුම්කොළ පාලන කාර්යාලය ” ප්‍රකාශ කර ඇත්තේ සිද්ධිය සම්බන්ධයෙන් පියවර ගැනීම සෞඛ්‍ය සේවා මණ්ඩලයට පැවරෙන බවයි .
වැඩබිම් , ආපනශාලා සහ අවන්හල්වල දුම්පානය කිරීම තහනම් කළ ලෝකයේ පළමු වන රට බවට පත්ව තිබෙන්නේ අයර්ලන්තයයි .
මෙම නීතිය කඩ කරන අයකුට එරට දී යූරෝ තුන්දහසකට වැඩි දඩයක් පැමිණවිය හැකිය .
රොයිටර් .
නේපාල මැතිවරණ කාර්යාලයේ බෝම්බ පුපුරවති .
කත්මන්ද්‍රහිදීය , නේපාලයේ මාඕවාදී ගරිල්ලන් විසින් , එරට මැතිවරණ කොමසාරිස් කාර්යාලයේ සෙනසුරාදා බෝම්බ පුපුරවා හැර ඇතැයි පොලිසිය කියයි .
මෙම පිපිර වීමෙන් කිසිදු ජීවිත හානියක් සිදු නොවූ නමුත් ගොඩනැගිල්ලට සුළු අලාභ හානි සිදු වී ඇතැයිද එම ස්ථානයේ සඟවා තිබූ තවත් බෝම්බයක් පුපුරා යාමට පෙර සොයා ගත්තේ යැයිද පොලිස් ආරංචි මාර්‍ග සඳහන් කරයි .
රටේ සියලුම දේශපාලන පක්ෂ නියෝජනය වන අයුරින් මහ මැතිවරණයක් පවත්වන ලෙස එරට ප්‍රධාන විපක්ෂ සන්ධානය නේපාලයේ ගයනේන්ද්‍ර රජුගෙන් දිගින් දිගටම ඉල්ලා සිටින අතර , 2003 අප්‍රියෙල් මාසයේ මහ මැතිවරණය පවත්වන බවට පසුගිය 28 වැනිදා රජු විසින් ප්‍රකාශයක් කරනු ලැබීය .
ඒ . එෆ් පී . උස්බෙකිස්තාන අගනුවරදී අයකු පුපුරුවාගෙන මැරිලා .
තෂ්කන්ට්හි දී , උස්බෙකිස්තාන අගනුවර නේවාසික පෙදෙසකදී පෙරේදා උදෑසන බෝම්බයක් පුපුරුවාගෙන එක් පුද්ගලයකු මිය ගොස් ඇති අතර එය මෑතදී සිදු වූ පිපිරිම් හා වෙඩි තැබීම් මාලාවක නවතම සිද්ධිය ලෙස සැලකේ .
මැටියෙන් ඉදිකළ ඔහුගේ නිවස පොලිසිය විසින් වටකළ අවස්ථාවේ ඔහු මෙසේ සිය දිවි හානි කරගෙන ඇත .
ඉකුත් ඉරිදා රාත්‍රියේ සිට ටෂ්කන්ට් හා බුකාරා නගරවල ප්‍රචණ්ඩකාරී සිදු වීම් වලින් මේ වන විට 40 ක් පමණ මිය ගොස් ඇත .
ත්‍රස්ත මර්දන පනත යටතේ දැනටමත් ප්‍රචණ්ඩකාරීන් 30 දෙනෙකු අත්අඩංගුවට ගෙන ඇති බව ප්‍රකාශිතය .
එහෙත් ඔවුන් සම්බන්ධයෙන් දැක්වෙන නිල ප්‍රකාශන සැක සංකා මතු කිරීමට හේතු වී ඇත .
රොයිටර් .
ස්පාඤ්ඤයේ මාධ්‍ය ආයතන තුනකට තැපැල් බෝම්බ යවන්න හදලා .
මැඩ්රීඩ් හිදී , ස්පාඤ්ඤයේ මාධ්‍ය ආයතන තුනකට යැවීමට සූදානම් කර තිබූ තැපැල් බෝම්බ තුනක් සොයා ගැනීමට ස්පාඤ්ඤ පොලිසිය සමත් වී තිබේ .
පුද්ගලයින් 191 දෙනකුට මරු කැඳවමින් ඉකුත් මාර්තු 11 දා මැඩ්රීඩ් හි දුම්රිය හතරක බෝම්බ පුපුරා යාමෙන් සති තුනකට පසුව මෙම තැපැල් බෝම්බ හමුවී තිබේ .
ලිපි කවරවල බහා තැපැල් කිරීමට සූදානම් කර තිබූ මෙම බෝම්බ ස්කෑන් යන්ත්‍ර මගින් පරීක්ෂාවට ලක් කර , ස්පාඤ්ඤ පොලිසියේ බෝම්බ විශේෂඥයින් විසින් නිෂ්ක්‍රීය කරනු ලැබූ බව එරට අභ්‍යන්තර කටයුතු අමාත්‍යාංශය පවසයි .
මෙම ලිපි ස්පාඤ්ඤයේ " ල රාසන් " පුවත්පත , සී . ඕ . පී . ඊ . සහ ඇන්ටෙනා 3 යන ගුවන් විදුලි මධ්‍යස්ථානයන්හි බලධාරීන් වෙත තැපැල් කර යැවීමට සූදානම් කර තිබියදී උතුරුදිග සරගොසා නගරයේ තැපැල් බෙදීමේ මධ්‍යස්ථානයකදී හමුවී තිබේ .
එක් එක් ලිපි කවරයේ පුපුරන ද්‍රව්‍ය ග්‍රෑම් 60 ක පමණ ප්‍රමාණයක් තිබූ බවද අනාවරණය වී තිබේ .
තැපැල් බෝම්බ සිද්ධියට වගකිව යුතු පාර්ශවය මෙතෙක් අනාවරණය වී නැතැයි එරට අභ්‍යන්තර කටයුතු අමාත්‍යාංශ ආරංචි මාර්ග සඳහන් කරයි .
මීට පෙර එරට ඊ . ටී . ඒ . බාස්ක් බෙදුම්වාදී ගරිල්ලන් මෙවැනි තැපැල් බෝම්බ යවා ඇති බවට චෝදනා එල්ල වී තිබිණි .
මැඩ්රීඩ් දුම්රිය බෝම්බ සිද්ධිය පිළිබඳවද එරට රජය ඊ . ටී . ඒ . සංවිධානය වෙත චෝදනා එල්ල කර තිබිණි .
නමුත් එම සිද්ධිය පිළිබඳව ඔසාමා බින් ලාඩන්ගේ අල් කයිඩා සංවිධානය පිළිබඳවද සැක පහළ වී තිබේ .
ක්‍රි . ව . 2020 වන විට ඉන්දියාව සුපිරි ආර්ථික බලවතෙක් - පාලක භාරතීය ජනතා පක්ෂය .
නවදිල්ලියේදී , ඉන්දියාව 2020 වන විට සුපිරි ආර්ථික බලවතෙකු බවට පත් කරන බව පවසන පාලක භාරතීය ජනතා පක්ෂය ඒ සමග ඔවුන් බලයට පැමිණියහොත් අයෝධ්‍යා දෙවොල ඉදි කරන බවද ප්‍රකාශ කර තිබේ .
ඒ සමගම පුද්ගලයන් ක්‍රිස්තියානි ආගමට හැරවීම නීති විරෝධී කරන බවත් විදේශ ජන්මයක් ඇති පුද්ගලයන්ට රාජ්‍ය නායකත්වය දැරීම තහනම් කරන බවත් ඔවුන් පවසා ඇත .
පිටු 48 කින් යුත් ' 2004 දර්ශනය ' නම් භාරතීය ජනතා පක්ෂ මැතිවරණ ප්‍රකාශයෙන් මේ බව විදැහුණු අතර එය ඔවුන්ගේ පක්ෂයේ මිස ජාතික ප්‍රජාතන්ත්‍ර සන්ධානයේ නිල ප්‍රකාශය නොවන බව ද අවධාරණය කර ඇත .
ඉන්දියාව සුපිරි ආර්ථික බලවතකු බවට පත් කිරීමට කාලය උදා වී ඇත .
ඒ අනුව ඉන්දියාව ලොව මූලික සේවා සැපයුම්කරුවකු බවට පත් විය යුතු සේම නිෂ්පාදන කේන්ද්‍රයක් විය යුතුය .
සංචාරක ගමනාන්තයක් සේම සෞඛ්‍ය රක්ෂණ හා උසස් අධ්‍යාපන කේන්ද්‍රයක්ද විය යුතුය ' යනුවෙන් එහි සඳහන් වේ .
ආර්ථික සංවර්ධනයට අතිරේකව හින්දු - මුස්ලිම් මිත්‍රත්වය ගොඩනගන බව පවසන අතර අයෝධ්‍යාවේ බැබ්රි මුස්ලිම් පල්ලිය බිඳ දැමුණු පරිශ්‍රයේ හින්දු දෙවොල ඉදි කිරීම සිදු කරන බවද සඳහන්ව තිබේ .
තවද අන්‍යාගම් වලට හැරවීම අත්හිටු වීමට එය තහනම් කරන බවද එහි දැක්වී ඇත .
එහෙත් දෙවොල ඉදිකරන්නේ නම් හින්දු - මුස්ලිම් මිත්‍රත්වයක් පවතීවි දැයි විපක්ෂ කොංග්‍රසය ප්‍රශ්න කර තිබේ .
ඒ . එෆ් . පී . සන්නද්ධ පුද්ගලයන් 10 ක් ඇවිත් කරච්චියේ පොලිස් භටයන් 5 ක්් මරා දමලා .
කරච්චියේදී , පකිස්තානයේ කරච්චි නුවර පොලිස් ස්ථානයකට පෙරේදා කඩා වැදුණු තුවක්කුකරුවන් දස දෙනෙකු පමණ පොලිස් භටයන් පස් දෙනෙකු ඝාතනය කර තවත් අයෙකුට තුවාල සිදු කර ඇත .
කරච්චි ගුවන් තොටුපොලින් කි . මි . 5 ක් දුර පොලිස් ස්ථානයකදි පෙරේදා අලුයම ඇති වූ මේ සිද්ධියෙන් පසු ප්‍රහාරකයින් මෝටරියකින් පලා ගොස් තිබේ .
තුවාල ලත් පොලිස් භටයා පවසා ඇති පරිදි පොලිස් ස්ථානයට කඩා වැදුනවුන් මැනවින් රැවුල බා සිටි තරුණයින්ය .
ඔවුන් එක එල්ලේම පොලිස් භටයන් ගේ හිසට වෙඩි තබා ඇත .
මෙය ත්‍රස්තවාදී ක්‍රියාවක් බව පොලිසිය කියයි .
ඉන්දුනීසියානු මහ මැතිවරණය ඊයේ පැවැත්විණි .
බලයෙන් පහ කරුණු සුහර්තෝගේ පක්ෂය ද මෙම මැතිවරණයෙන් යළි ඉස්මතු වනු ඇතැයි පැවසී ඇත .
මෙහි දැක්වෙන්නේ පැපුවා පළාතේ බාලෙයිම් මිටියාවතේ , ජිවිකා ගම්මානයේ ඡන්ද මධ්‍යස්ථානයක බටහිර පැපුවානු ගෝත්‍රික නායකයකු ඡන්ද පෝලිමට එක්ව සිටින සැටිය .
උද්ඝෝෂණයෙන් පලක් නැති නිසා සතුරා භීෂණයෙන් මුසපත් කිරීමට රැඩිකල් ෂියා මුස්ලිම් පූජක මොග්ටාඩා සදාර්ගේ අණ ලැබූ ඉරාකයේ ෂියා මුස්ලිම් සටන් කාමීන් අමෙරිකානු හමුදා රියක් ගිනි තබා මෙසේ උද්දාමයට පත්ව සිටියේ පෙරේදාය .
නේපාල රාජ මන්දිරය අබියස උද්ඝෝෂකයින් විරෝධතා ක්‍රියාවලියක නිරතව සිටියදී අරගල මර්දන පොලිසිය සීරුවෙන් පසුවන අයුරුය මේ .
1994 සුදු පාලනය අවසන් වීමෙන් පසු පැවැත්වෙන තෙවැනි ද .
අප්‍රිකානු මහ මැතිවරණය අප්‍රියෙල් 14 දා ට නියමිතව තිබේ .
එහි දී ද . අප්‍රිකානු ජාතික කොංග්‍රසය යළි බලය රැක ගනු ඇතැයි අපේක්ෂිතය .
මේ ජොහැන්ස්බර්ග් නුවර පැවති මැතිවරණ රැළියකදී හිටපු ජනාධිපති නෙල්සන් මැන්ඩෙලා , වත්මන් ජනාධිපති තබෝ එම්බකි ( මැද ) නියෝජ්‍ය ජනාධිපති ජාකොබ් සුමා ( දකුණේ ) නැටුමක යෙදෙන සැටිය .
බොලීවියාව , කොංග්‍රස් සභාවට ඇතුල් වී ඩයිනමයිට් පුපුරුවා ගෙන .
ලාපාස්හි දී , බොලීවියානු කොංග්‍රස් සභාවට ඇතුලු වූ ආකර කම්කරුවෙකු සිය බඳෙහි බැඳ ගත් ඩයිනමයිට් පුපුරුවා ගැන්මෙන් පොලිස් නිලධාරීන් දෙදෙනෙකු සමග පෙරේදා මරුමුවට පත් වී තිබේ .
විශ්‍රාම වැටුප් නොගෙවීම සම්බන්ධයෙන් කුපිතව සිටි ඔහු කොංග්‍රස් සභාගර්භයට කුඩා දොරකින් ඇතුළු වී ඩයිනමයිට් පුපුරුවා ගැන්මට මත්තෙන් කොරිඩෝවක් දිගේ ඇවිද ගෙන ගොස් ඇත .
මෙම පිපිරුමෙන් හය දෙනෙක් තුවාල ලැබූහ .
මෙම සිද්ධිය ඇති වීමට විනාඩි 15 කට පෙර එරට ජනාධිපති කැලෝස් මෙස් පාපන්දු තරගයක් නැරඹීමට පිටව ගොස් තිබිණ .
ආකර කම්කරුවා ඩයිනමයිට් පුපුරුවා ගැන්මෙන් වලකාලීමට පොලිසිය පැයක පමණ කාලයක් වෙහෙස දරා තිබිණ .
රොයිටර් .
ඊශ්‍රායල අගමැතිගෙන් අරපත්ට තර්ජන ජෙරුසලමේදීය යසර් අරපත්ට එරෙහිව පියවර ගැනීම සඳහා ඊශ්‍රායලයට සිදු වනු ඇතැයි පවසමින් ඊශ්‍රායල අගමැති ඒරියල් ෂැරෝන් ඔහුට තර්ජනාංගුලිය ඔසවා තිබෙන බව ඊශ්‍රායල විද්‍යුත් මාධ්‍ය පෙරේදා වාර්තා කළේය .
” යුදෙව්වන් ඝාතනයට වගකිව යුත්තන් කවුරු වුවත් ඔවුනට රක්ෂණ ආවරණයක් ඇතැයි නොසිතිය යුතු බව “ ඔහු කියා තිබේ .
” අරපත්ට සදාකාලිකව ඔහුගේ තැන රැක ගත හැකි වනු ඇතැයි නිශ්චිත නැති බවද ඔහු මෙම විද්‍යුත් සම්මුඛ සාකච්ඡාවේදී කීය .
ෂැරෝන් මෙම අනතුරු ඇඟවීම සිදු කර ඇත්තේ ඊශ්‍රායලය විසින් හමාස් නායක ෂික් අහමඩ් යසින් ඝාතනය කිරීමෙන් දස දිනකට පසුය .
මේ අනතුරු ඇඟවීම මැද පලස්තීනුවන්ගේ වෙන්වීමේ ඒක පාක්ෂික සැලැස්ම දිරි ගැන්වීමෙහි ඔහු නිරතව සිටී .
මෙම සැලැස්ම ගාසා තීරයෙන් යුදෙව් ජනාවාස ඉවත් කර ගැන්ම හා බටහිර ඉවුරේ ආරක්ෂක පවුරේ පැවැත්මද ඇතුළත් ය .
සිය ව්‍යාපෘතිය සඳහා අමෙරිකාවේ අනුමැතිය දිනා ගැන්මේ සටනක නියැලී සිටින ෂැරෝන්ට සිය ලිකුඩ් පක්ෂයෙන්ම එල්ල වන විරෝධතාවන් ජය ගැන්මට ද සිදු ව තිබෙන බව ප්‍රකාශිතය .
2001 දෙසැම්බරයේ පටන්ම පලස්තීන නායක යසර් අරපත් ඔහුගේ රමල්ලා මූලස්ථානයට සීමා කර ඇති ඊශ්‍රායලය , ඔහුට ප්‍රදේශයෙන් පිටව යාමට හැකි නමුදු යළි ආපසු පැමිණීමට ඉඩ නොලැබෙනු ඇතැයි පවසා ඇත .
ෂැරෝන්ගේ තර්ජනාත්මක අදහස පැන නැගීමට පැය කීපයකට කලින් පලස්තීන අගමැති අහමඩ් කොරී අමෙරිකානු රාජ්‍ය තාන්ත්‍රිකයන් තිදෙනකු මුණගැසී තිබිණ .
ගාසා තීරයෙන් යුදෙව් ජනාවාස ඉවත් කිරීමේ ෂැරෝන් ක්‍රියාවලිය සාම ක්‍රියාවලියේ ප්‍රගතියට බාධාවක් නොවනු ඇති බවට මේ නිලධාරීන් කොරීට සහතික වී ඇත .
ඒකපාක්ෂිකව කටයුතු කිරීම විසඳුමක් නොවන බවත් එය පලස්තීන මතය නිහඬ කිරීමක් බවත් කොරී ද පෙන්වාදී තිබේ .
ඒ . එෆ් . පී - රොයිටර් .
බංගලාදේශයේ විශාලතම හොර අවි තොගය චිතගොං වරායෙන් මතු වෙයි චිතගොං හිදී , රොකට් වෙඩි හා රොකට් විදිනයන් සිය ගණන් සහිතව බංගලාදේශයේ මෙතෙක් හමුවූ විශාලම නීති විරෝධී අවි තොගය ඉකුත් සිකුරාදා චිතගොං වරායෙන් සොයා ගැනුණු බව පොලිසිය කියයි .
මේවා ට්‍රක් රථ දහයක ලුණු හා සහල් ගෝනි අතර සඟවා තිබී ඇත .
රොකට් හා රොකට් විදිනයන් පමණක් නොව අත්බෝම්බ නවීන ගිනි අවි හා ස්වයංක්‍රීය තුවක්කු ආදියද විශාල වශයෙන් මේ අවි තොගයට අයත්ය .
විවිධ ගිනි අවි සදහා යොදා ගන්නා චීනයේ නිෂ්පාදිත උණ්ඩ මිලියන 1 , 15 ක් පමණද එහි තිබී ඇත .
මෙම නීති විරෝධී අවි තොගයට අදාළව සැකකරුවන් අට දෙනෙකුද අත්අඩංගුවට ගෙන ඇති බව ප්‍රකාශිතය .
මෙම අවි රටේ කරලිකාරී ක්‍රියාදාමයන් සඳහා ගෙන්වන ලද ඒවා බවත් එය ජාතික ආරක්ෂාවට තර්ජනයක් බවත් ස්වදේශ කටයුතු රාජ්‍ය ඇමතිවරයා ප්‍රකාශ කර ඇත .
මෙම අවි තොගය ජාත්‍යන්තර අවි ජාවාරම් කරුවන් විසින් ගමනාන්තය අපැහැදිලි ස්ථානයකට යොමු කළ අවිතොගයක් ලෙස පොලිසිය දක්වා තිබේ .
එරට විපක්ෂ නායිකා ෂික් හසීනා වජෙඩ් මේ සම්බන්ධයෙන් අන්තර්ජාතික පරීක්ෂණයක් ඉල්ලා ඇත .
ඒ . එෆ් . පී . රාමා දෙවිඳුන් උපත ලද දිනය සේ සැළැකෙන මාර්තු 30 වැනිදා ඉන්දියාව පුරා විසිරී සිටින හින්දු බැතිමත්තු ' රාම නවාමි ' නමැති ආගමික උලෙළ මහ ඉහළින් පවත්වති .
උතුරු ඉන්දියාවේ ජම්මු නගරයේ පැවැති ' රාම නවාමි ' පෙරහරේ රාමා කුමරුන් ලෙස සැරැසී දුනු හී අතැතිව ගමන් කළ ඉන්දීය ජාතික පිරිමි ළමයෙකි මේ .
බටහිර ඉවුරේ නේබ්ලක් නගරයේ ඊශ්‍රායෙල් හමුදා විසින් පෙරේදා සැක කටයුතු පලස්තීන නිවෙස් දැඩි පරීක්ෂාවට ලක් කළේය .
පරීක්ෂා කටයුතු ආසාධිතව සිදු කිරීම සඳහා නිවැසියන් පෙළ ගස්වා වාඩි කරවා ඔවුන්ගේ දෑත් ඉහළට ඔසවා ගෙන සිටීමට ඊශ්‍රයෙල් භටයන්ගෙන් නියෝග ලැබුණු අයුරු .
තම 28 වැනි නිජ බිම් දින සංවත්සරය ඊශ්‍රායලයේ වෙසෙන අරාබි ජාතිකයන් පෙරේදා සැමරුවේ පසුගිය දා ඊශ්‍රායල් හමුදා විසින් ඝාතනය කළ හමාස් අධ්‍යාත්මික නායක අහමඩ් යසීන්ගේ රුව රැගත් දැන්වීම් පුවරු ඔසවා ගෙනය .
උතුරු ඊශ්‍රායලයේ ඇරාබා නගරයට රැස් වූ දහස් ගණන් අරාබි ජාතිකයෝ ඒරියල් ෂැරොන්ගේ රජයටසිය කෝපය පළ කරමින් ඊශ්‍රායල් අත්අඩංගුවේ පසුවන ඊශ්‍රායල් ඉස්ලාමීය ව්‍යාපාරයේ නායක රයිද් සලා නිදහස් කරන ලෙසටද බල කළහ .
චීනයේ ප්‍රධානතම ව්‍යාපාරික අග නගරය මෙන්ම ලෝකයේ තෙවැනි කාර්යබහුල වරාය ලෙස සැළැකෙන ෂැංහයි නගරයේ හුවාන්ග නදිය දිගේ යාත්‍රා කරන බඩු නැව් කිහිපයකි මේ .
හොංකොංහි නැව් සමාගම් ඇතුළු ඩොලර් කෝටි සිය ගණනක විදේශ ආයෝජනයන්ට මධ්‍යස්ථානය වී ඇති ෂැංහයි නගරය ලොව කර්මාන්ත ක්ෂේත්‍රයේ කේන්ද්‍රස්ථානය බවටද මේ වන විට පත් වී තිබේ .
ඉතාලියේ පාතාල කල්ලි අතර නිතර සටන් පවතින නේපල්ස් නගරයේදී පාතාල නායකයෙකුට එල්ල කළ වෙඩිල්ලක් වැදී 14 හැවිරිදි ඇනාලිසා ඩියුරන්ගේ සිහි මූර්ඡාවට පත් වූයේ ඉකුත් සෙනසුරාදාය .
සිහිඑළවීමකින් තොරවම ඇය මිය ගොස් ඇති බව සඳුදා ප්‍රකාශයට පත් විය .
නේපල්ස් නගරයේ කම්පනයට පත් කළ ඇගේ මරණයෙන් පසු වෙඩි වැදුණු තැන් පටන් අප්‍රාණික වූ මොළය හැර ඇගේ සෙසු ශරීරාංග බද්ධ කිරීම් වලට යොදා ගැනීමට දෙමාපියන්ගේ අනුමැතිය ලැබිණ .
දහස් ගණනක ජනතාවක් ඇගේ අවමඟුලට එක්ව සිටියහ .
මෙහි දැක්වෙන්නේ අවමඟුල් උත්සවයේදී ඇගේ දෙන අසල ඇයගේ ඡායාරූපයක් හා ඇය භාවිතා කළ ජංගම දුරකතනය තබා ඇති අයුරුය .
ස්පාඤ්ඤ බෝම්බයේ සැකකරුවන් 3 ක් බෝම්බ පුපුරුවා ගෙන මිය යති .
ලෙගානස් හිදී , පුද්ගලයන් 191 දෙනෙකු බිලි ගත් , මාර්තු 11 ස්පාඤ්ඤ මැඩ්රිඩ් මගී දුම්රිය බෝම්බ සිද්ධියේ සැකකරුවන් තිදෙනෙකු පොලිස් වැටලීමකදී බෝම්බයක් පුපුරුවා ගෙන මිය ගොස් ඇති අතර පොලිස් භටයකුද එම පිපිරීමෙන් මිය ගොස් තිබේ .
දුම්රිය බෝම්බ සිද්ධිය සම්බන්ධයෙන් අත්අඩංගුවට ගැනීම සඳහා වරෙන්තු නිකුත් කර තිබූ සැකකරුවන් හය දෙනාගෙන් තිදෙනෙකු වන මොවුන් පෙරේදා සවස් යාමයේ ඔවුන් සැඟවී සිටි කම්කරු නිවාස පද්ධතිය වැටලීමේදී මෙසේ සිය දිවි නසාගෙන ඇත .
වැටලීමේ මෙහෙයුම සිදු වෙද්දී නිවාස පද්ධතියේ පළමු මහලේ පිහිටි මෙම නිවසේ පදිංචිකරුවන් විසිවැනි වියේ පසුවන මොරොක්කෝ ජාතිකයන් බව අසල්වැසියන්ගෙන් තොරතුරු ලැබී තිබිණ .
පොලිසිය ඔවුන් වෙත ළඟාවනු දුටු මේ මොරොක්කෝ ජාතිකයන් එදෙසට වෙඩි තැබීමටත් අරාබි බසින් කෑගැසීමටත් පටන් ගෙන ඇත .
පොලිසිය නිවාස පද්ධතියට ඇතුළු වීමට ප්‍රයත්න දරත්ම ඔවුන් බෝම්බයක් පුපුරුවා ගෙන ඇති අතර ඉන් එම පස් මහල් ගොඩනැගිල්ලේ ඉදිරිපස කඩා වැටී තිබේ .
පසුව තිදෙනාගේ මළ සිරුරු සොයා ගෙන ඇත .
මෙම මෙහෙයුමේදී විශේෂ මෙහෙයුම් බලකායේ පොලිස් නිලධාරියෙකු මිය ගිය අතර 11 දෙනෙක් තුවාල ලැබූහ .
යාබද ගොඩනැගිලි වලටද ඉන් හානි පැමිණ ඇත .
පොලිසිය වහා ප්‍රදේශය වට කොට තිබුණු අතර නිවාස පද්ධතියේ පවුල් 30 ක පමණ නිවාස වලට හානි පැමිණ තිබුණෙන් ඔවුන් හෝටල් වල රඳවන ලදී .
දුම්රිය බෝම්බ සිද්ධිය සම්බන්ධයෙන් සැකකරුවන් 15 දෙනෙකු දැනට රඳවා ගෙන සිටින බවද ප්‍රකාශිතය .
රොයිටර් .
බංගලාදේශය , රජයට විරෝධය පාන්න කි . මී . 22 ක මිනිස් දම්වැලක් .
ඩකාහිදී , බංගලාදේශ විපක්ෂ ආධාරකරුවෝ පෙරේදා ඩකා අග නගරයේ වීදි ඔස්සේ අත්වැල් බැඳ ගත්හ .
එමගින් ඔවුහු අගමැතිනි ඛලීඩා සියා බලයෙන් පහ කිරීමේ ක්‍රියාවලියේ අංගයක් ලෙස විරෝධතා මිනිස් දම්වැලක් නිමවා ලූහ .
' ‍ව අපට එපා ' ' බංගලියට ජය ' වැනි සටන් පාඨ මිනිස් දම්වැල පසු බිමේ රැඳි බැනර් වල දක්නට ලැබිණ .
පෙරේදා දහවල් පැයක පමණ කාලයක් පැවති මිනිස් දම්වැල කි . මී . 22 ක දුරක් විහිදී බව පැවසේ .
දහදාහක් පමණ ඊට සහභාගි වූහ .
පසුව පැවති විරෝධතා රැළිය සවස පහ වන තෙක් පැවතුණි .
විපක්ෂ අවාමි ලීගයෙන් සංවිධානය කරුණු මෙම විරෝධතාවේදී වත්මන් රජයේ අවසන් දිනය අප්‍රියෙල් 30 බවට කලින් කළ තර්ජනය එහි මහ ලේකම් විසින් යළි සිහිපත් කළේය .
මෙම විපක්ෂ විරෝධතාවට සමගාමිව පාලක බංගලදේශ ජාතික පක්ෂයට සහාය පළ කරන රැළියක් ද පැවති අතර සමහර තැනෙක මේ පෙළපාලි මංසන්ධි වල හරස්ව ගිය ද කිසිඳු ගැටුමක් ඇති නොවීය .
විපක්ෂ සන්ධානය අප්‍රියෙල් 7 - 8 මහ වැඩ වර්ජනයක් පැවැත්වීමට ද නියමිතය .
ඒ . එෆ් . පී . ඉන්දීය රූ රැජින තරඟයේ දෙවැනි තැන ගත් ලක්ෂ්මි කිරුළ අත්හරී .
බොම්බායේ දී , ඉකුත් සතියේ පැවති 2004 ඉන්දීය රූ රැජින තේරීමේ තරගයේ දෙවැනි තැන දිනාගත් ලක්ෂ්මි පණ්ඩිත් විවාහක කාන්තාවක හා වයස් සීමාව ඉක්මවූ තැනැත්තියක බවට නැගුණු චෝදනා හමුවේ ඇය ලබා ගත් කිරුළ පෙරේදා ආපසු තරග සංවිධායකයින්ට බාර දුන්නාය .
මේ සම්බන්ධ සවිස්තරාත්මක කරුණු දැක්වීමක් සඳහා සංවිධායකයින් විසින් පුවත්පත් සාකච්ඡාවක් කැඳවන බව ප්‍රකාශ වී තිබුණු අතර පණ්ඩිත් ඇයට හිමි වූ කිරුළ ආපසු බාර දී ඇති බව ඔවුන් තහවුරු කර ඇත .
ඇය අවිවාහක කාන්තාවක නොවන බවත් විවාහ වී සිටින්නියක බවත් මතභේදාත්මක අයුරින් මතු වූයේ ඉකුත් සඳුදාය .
තරග නීති වලට අනුව තරගකාරියක් අවිවාහක විය යුතු අතර 24 වැනි විය නොඉක්ම විය යුතුය .
ලක්ෂ්මි පණ්ඩිත් නිරූපණ ශිල්පියකු වන සිද්ධාර්ථ මිශ්‍රා සමග විවාහ වී සිටින නමුදු තරගයට ඉදිරිපත් වීම පිණිස එය වසං කර ඇති බව කියැවී තිබේ .
මාධ්‍ය වාර්තා වල පළව තිබුණේ ඇය තරගයට අදාළ වයස් සීමාවද ඉක්මවා ඇති බවය .
ඇය නිසි වයස ඉක්මවා ඇති බව අනාවරණය වීම මත රූ රැජින කිරුළ ආපසු බාර දී ඇතැයි සඳහන් වේ .
එහෙත් තමා විවාහ වී ඇති බව නගන චෝදනාව ඇය ප්‍රතික්ෂ්ප කර ඇති අතර ඒ පිළිබඳ පරීක්ෂණ පැවැත්වෙන බව ප්‍රකාශිතය .
ඒ . එෆ් . පී . නේපාලයේ ආණ්ඩු විරෝධී උද්ඝෝෂණ ප්‍රචණ්ඩ වෙයි .
කත්මන්දු හිදී , නේපාලයේ රාජාණ්ඩු විරෝධී උද්ඝෝෂණ ක්‍රමයෙන් ප්‍රචණ්ඩ ස්වරූපයකට අනුවර්තනය වෙමින් පැවතීම හමුවේ ගයනේන්ද්‍ර රජුට නේපාල පාලනය සම්බන්ධයෙන් නව අභියෝගයකට මුහුණ දීමට සිදුව ඇතැයි පැවසේ .
මහජන ඡන්දයෙන් තේරුණු රජය ගයනේන්ද්‍ර රජු විසින් නෙරපාලීමෙන් පසු 2002 සිටම බලයෙන් ඉවත් කර තිබෙන පංච පක්ෂ සන්ධානය ප්‍රජාතන්ත්‍රවාදය ප්‍රතිස්ථාපනය කරන ලෙස ඉල්ලා දස දහස් ගණන් පිරිස් වීදි බැස්සවීමට සමත්ව තිබේ .
මාස ගණනක් තිස්සේ පවත්නා මේ විරෝධතා දැන් දෛනික සිරිතක් බවට පත්ව ඇති අතර රජු ඔවුනට නෑසූ කන්ව සිටීමෙන් නැගෙන විරෝධය ප්‍රචණ්ඩකාරිත්වයට නැඹුරු වෙමින් පවතී .
මාඕවාදී තර්ජනය හා දූෂණ මැඩලීම ප්‍රමුඛ ක්‍රියාව බව පවසන රජු සංවර්ධන ක්‍රියාවලිය ද මුල්තැනක ලා සලකන බව කියා ඇත .
මීළඟ දෙවසර සඳහා නේපාලයට ආධාර ලබා දෙන අන්තර්ජාතික දානපති රට වල සමුළුව මැයි 5 දා එහි පැවැත්වීමට නියමිතය .
මෙම සමුළුවට පෙර අග නගරය සාමකාමී බව විදැහීමට රජුට සිදු වනු ඇතැයිද ඊට පිළියමක් වශයෙන් ඔහු අගමැති සූර්ය බහදූර් යාපා ඉවත් කරනු ඇතැයිද අනුමාන කර තිබේ .
එහෙත් මේ කිසිවකින් විපක්ෂය සන්සුන් කළ නොහැකිය .
පංච සන්ධාන ඉල්ලීමකට එකඟ වෙමින් අප්‍රියෙල් මස මහ මැතිවරණය පවත්වන බවට රජු පොරොන්දු දී තිබියදී පවා නව විරෝධතාවන් පැන නැගීමෙන් මේ බව සනාථ වේ .
පංච සන්ධානය කියන්නේ සාධාරණ මැතිවරණයක් සහතික කරනු පිණිස සර්ව පාක්ෂික රජයක් යටතේ එය පැවැත්විය යුතු බවය .
නව විරෝධතාවන්හි කැපී පෙනෙන්නේ ශිෂ්‍ය හා තරුණ කොටස්ය .
රජු සමග සාකච්ඡා අත්හැර ජනරජ ක්‍රමයකට යොමු වන ලෙස ඉල්ලා සිටිති .
එහෙත් මේ සියල්ල රජු නෑසූ කන්ව පසුවීම ඇවිලෙන ගින්නට පිදුරු දැමීමක් ලෙස සැලකී තිබේ .
මේ අතර මාඕවාදීන් ද පංච පක්ෂ ක්‍රියාවලියට සදාචාරාත්මකව සහයෝගය පළ කරන බව කියා ඇත .
ඒ . එෆ් . පී . නව ව්‍යවස්ථා සාකච්ඡා වලට පෙර අයුන් සාන් සූකී නිදහස් කරන්න .
අමෙරිකාව මියන්මාරයට කියයි .
වොෂින්ටනයේදී , නව ව්‍යවස්ථාවක් සැකසීමට අදාළ සාකච්ඡා පැවැත්වීමට පෙර නිවාස අඩස්සියේ රඳවා ඇති ප්‍රජාතන්ත්‍රීය නායිකා අයුන් සාන් සුකී ඇතුළු සෙසු පිරිස නිදහස් කරන ලෙස අමෙරිකාව මියන්මාර හමුදා ජුන්ටාවෙන් ඉල්ලා සිටියේය .
නව ව්‍යවස්ථාවක් සැකසීම සඳහා වන ජාතික සම්මන්ත්‍රණයක් මැයි 17 දා පැවැත්වෙන බව පෙරේදා ප්‍රකාශයට පත් කළ පාලක ' රාජ්‍ය සාමයික හා සංවර්ධන මණ්ඩලය ' ඊට සහභාගි වීමට කැමැත්තන්ට ආරාධනා කළේය .
මේ සම්බන්ධයෙන් ප්‍රකාශයක් කරන අමෙරිකානු රාජ්‍ය දෙපාර්තමේන්තු ප්‍රකාශක රිචඩ් බවුචර් පවසන්නේ මෙහිදී ජාතික සමගිය හා ප්‍රජාතන්ත්‍රවාදය වෙනුවෙන් අදහස් දැක්වීමේ සූදානමින් යුතුව ඊට සහභාගි වීම සඳහා අයුන් සාන් සුකී හා ඇගේ ප්‍රජාතන්ත්‍රීය ජාතික ලීගයේ සෙසු නායකයින් නිදහස් කළ යුතු බවය .
මෙම සාකච්ඡා සංවිධානය කිරීමට මෙන්ම අදහස් දැක්වීමට ද විපක්ෂය සහභාගි විය යුතු බවද ඔහු පැවසීය .
1990 මැතිවරණ ජයග්‍රහණයක් ලැබ පාලනය හිමි වුවද අයුන් සාන් සුකීට ඊට අවස්ථාවක් නොලැබුණේ හමුදා ජුන්ටාව බලය ඩැහැගැන්ම නිසාය .
1993 දී ද ව්‍යවස්ථාවක් සැකසීමක් ගැන කියැවුණ ද ඊට විපක්ෂ නියෝජනයක් නොවුණෙන් එය බිඳ වැටිණ .
මේ නිසා ව්‍යවස්ථා සාකච්ඡා සාර්ථක වීමට නම් එය විපක්ෂය හා වාර්ගික කොටස් නියෝජනය වන්නක් යුතු බව බවුචර් කීවේය .
ඒ . එෆ් . පී . ඊශ්‍රායල් හමුදා යුදෙව් ජාතිකයන් සමග මේ ගැටෙන්නේ , බටහිර ඉවුරේ හෙබ්රෝන්හි පිහිටි ඔවුන්ගේ ජනාවාස බුල්ඩෝසර මගින් විනාශ කිරීමට පැමිණි අවස්ථාවේය .
මෙම අනවසර ඉදිකිරීම් ඉවත් කිරීම තුළින් අමෙරිකාවේ හොඳහිත තහවුරු කර ගනිමින් සාම ක්‍රියාවලිය පණ ගැන්වීම ඊශ්‍රායලයේ අභිමතය වී ඇත .
ළමා අපචාර නඩුවකට මුහුණ දී සිටින පොප් ගායක මයිකල් ජැක්සන් පෙරේදා කැපිටල් හිල් හි රේබර්න් හවුස් කාර්යාලයෙන් පෙරටු කොට ගෙන යන සැටිය මේ .
ඉන්දිය මහ මැතිවරණය අප්‍රියෙල් 20 දා ඇරඹෙයි .
උත්තර් ප්‍රදේශයේදී ඉන්දීය සමාජවාදී පක්ෂය සිය මැතිවරණ ව්‍යාපාරයේ කොටසක් ලෙස වීදි නාට්‍ය පවත්වනු ලබයි .
මේ ඒ සඳහා යොමු වු සමාජවාදී පාක්ෂිකයින් මැතිවරණ ප්‍රචාරක රථ වල නැගි සිටින අයුරුය .
බ්‍රිතාන්‍යයේ මතභේදාත්මක උසස් අධ්‍යාපන පනතේ තෙවැනි කියවීම පෙරේදාට නියමිත විය .
අගමැති ටෝනි බ්ලෙයාර්ගේ කම්කරු පක්ෂය තුළම ඊට විරෝධතා මතුව තිබේ .
මෙම පනතින් සරසවි ශිෂ්‍ය ගාස්තු වසරකට ඩොලර් 5500 කට සීමා කරන බව පැවසී ඇත .
පෙරේදා පනත පාර්ලිමේන්තුවේ විවාද වෙද්දී පාර්ලිමේන්තු දොරටුවෙහි සිසුන්ගේ අධ්‍යාපන වියදම් බිල්පත් වල අනුරූ මෙසේ එල්ලා තිබුණේ ඔවුන්ගේ ණයගැති බව විදහනු පිණිසය .
අමෙරිකාව සීල් තැබු ඉරාක පත්තරය යළි අරින්නැයි උද්ඝෝෂණ .
බැග්ඩෑඩයේදී , ප්‍රචණ්ඩත්වයට අනුබල දෙන බවට චෝදනා නගමින් අමෙරිකානු බලධාරීන් විසින් වසා දමන ලද පුවත්පතක් යළි විවෘත කරන ලෙස ඉල්ලමින් දහස් ගණනක ඉරාක උද්ඝෝෂකයෝ පෙරේදා පැය ගණනක් තිස්සේ මධ්‍ය බැග්ඩෑඩයේ වීදි අවුරා ගෙන සිටියහ .
අමෙරිකානු බලධාරීන් විසින් ඉකුත් ඉරිදා සිට වසා දමා ඇත්තේ ' අල් - හවාස් සති ප්‍රකාශනයයි .
ඉරාකයේ අමෙරිකානු භටයින් ට එරෙහිව ප්‍රචණ්ඩකාරිත්වය අවුලුවන බව චෝදනා කරමින් ඉරාකයේ අමෙරිකානු පාලක පෝල් බ්‍රිමර් විසින් පුවත්පතේ කතුවරයාට ලිඛිත දැන්වීමක් සිදු කර තිබේ .
මෙම පුවත්පත රැඩිකල් ෂියා පූජක මොක්ටාඩා සදාර්ගේ හඬ පතුරුවන්නක් බව ප්‍රකාශිත අතර , ඔහුගේ ආධාරකරුවන් පෙරේදා බැග්ඩෑඩයේ අමෙරිකානු මූලස්ථානය අබියස විරෝධතා දක්වා තිබේ .
සදාර්ගේ ඡායාරූප හා බැනර් ලෙලවමින් පැමිණි ඔවුන් අමෙරිකානු ධජ දෙකක් පුළුස්සා සදාර්ගේ සටන්කාමින්ට මුහුණ දීමට සුදානම් වන ලෙස බ්‍රිමර්ට අනතුරු අඟවා ඇත .
අමෙරිකානුන් නිදහස උදා කිරීමට ඉරාකයට පැමිණියෙත් පුවත්පත අත්හිටු වීමෙන් නිදහස උල්ලංඝනය කර ඇතැයි ඔවුන් පවසා ඇත .
ෂියා මුස්ලිම් නායකයින් බහුතරයක් අමෙරිකානු හමුදාව සමග සහජීවනයෙන් පසු වුවද සදාර් නිරතුරුවම එම හමුදාවට එරෙහිව බව ප්‍රකාශ වේ .
' බ්‍රිමර් සදාම් අනුගමනය කරන බවට ' පල කළ මෑත ලිපියකින් පවා පාඨකයින් නොමග යන බ්‍රිමර්ගේ නොතිසී ලිපියෙන් පුවත් කතුවරයාට දන්වා ඇත .
රොයිටර් .
තාගෝර්ගේ නොබෙල් සම්මානය සොයන්න ඉන්ටර්ෆෝල් සහාය පතයි .
කිවියෙකු හා දාර්ශනිකයකු වු රවීන්ද්‍රනාත් තාගෝර් 1913 දී ගත් ආසියාවට හිමිවුණු පළමු වැනි නොබෙල් පදක්කම් ඉකුත් සතියේ සොරකම් කොට ඇති අතර ඒ පිළිබඳ පරීක්ෂණයන්ට ජාත්‍යන්තර පොලිසියේ ඉන්ටර්පෝල් සහාය පතන බව ඉන්දීය පොලිසිය ප්‍රකාශ කර තිබේ .
ලියෝන්ස්හි පිහිටි ඉන්ටර්පෝල් මූලස්ථානයෙන් වෙනත් රටවල සිදු වූ මෙවන් වර්ගයේ අපරාධ පිළිබඳව ද තොරතුරු ලබා ගන්නා බව ඔවුහු කියති .
මේ අනුව මෙවන් සොරබඩු සම්බන්ධයෙන් අවදියෙන් සිටින ලෙස ඉන්ටර්පෝල් ආයතනය සෙසු රට වලින්ද ඉල්ලා සිටිනු ඇත .
මෙම පදක්කම සොරා ගෙන ඇත්තේ 1921 තාගෝර් විසින් අරඹන ලද විශ්ව භාරතී සරසවි කෞතුකාගාරයෙනි .
ශාන්ති නිකේතනයේ පිහිටි මෙම සරසවි කෞතුකාගාරයෙන් කෞතුක භාණ්ඩ 30 ක් පමණ සොරකම් කොට ඇති අතර මෙම පදක්කම ද ඒ අතර වෙයි .
1913 දී සාහිත්‍ය සඳහා නොබෙල් ත්‍යාගය ලත් තාගෝර් එම ත්‍යාග මුදල යොදවා 1921 දී මෙම සරසවිය ඇරඹීය .
ඉන්දියාවේ ජාතික ගීයේ නිර්මාතෘ ලෙස සැලකෙන තාගෝර් ඉන්දීය නිදහස් අරගලයේ කැපී පෙනෙන චරිතයක් විය .
ඒ . එෆ් . පී . නැගෙනහිර නේපාලයේ පොලිස් මුරපොළකට මාඕවාදී කැරලිකරුවන්ගෙන් ප්‍රහාරයක් 9 ක් මරුට , 26 ක් ආගිය අතක් නෑ .
කත්මන්දුහිදී , නැගෙනහිර නේපාලයේ පොලිස් මුර පොළකට පෙරේදා රාත්‍රියේ කඩා වැදුණු මාඕවාදී කැරලිකරුවන් සියයක පමණ පිරිසක් පොලිස් භටයන් 9 දෙනෙකු ඝාතනය කර ඇති අතර එහි සිටි තවත් 26 දෙනකු පිළිබඳ තොරතුරක් නැතැයි පොලිසිය පවසා ඇත .
අග නගරයෙන් කි . මී . 300 ක් දුර යාදුකුවා ගම්මානයේදී මේ සිද්ධිය ඇති වීමෙන් පසු අතිරේක බල ඇණි වහා එහි යවා ඇත .
ප්‍රහාරයට පෙර දුරකතන හා විදුලි මාර්ග පද්ධතියට හානි පමුණුවා තිබුණු නිසා ප්‍රදේශය සමග සම්බන්ධතා පැවැත්වීම දුෂ්කර වී තිබේ .
ඉකුත් සෙනසුරාදා රාත්‍රියේද කැරලිකරුවන් විසින් ට්‍රක් රථ රැසකට ගිනි තබා තිබිණ .
මේ ට්‍රක් රථ ඉන්දියාවෙන් ආනයනය කැරෙන පෙට්‍රෝල් ලබා ගැනීමට දේශසීමා ස්ථානයක රඳවා තිබිණ .
රොයිටර් .
නේපාල මාඕ නායකයකු හා සහායක බටහිර බෙංගාලයේදී කොටු .
කල්කටාවේ දී , නේපාලයේ ඉහළ පෙලේ මාඔවාදී නායකයෙකු බටහිර බෙංගාල ප්‍රාන්තයේදී අත්අඩංගුවට ගත් බව ප්‍රකාශ වී තිබේ .
තහනම්ව ඇති නේපාල කොමියුනිස්ට් පක්ෂයේ සාමාජික 52 හැවිරිදි මොහාන් බයිද්යා සහ ඔහුගේ සහායක ඉන්දීය ජාතික නාරායන් වික්‍රම් ප්‍රදාන් බටහිර බෙංගාලයේ සිලිගුරි හිදී අත්අඩංගුවට ගෙන තිබේ .
මේ දෙදෙනාම ප්‍රශ්න කිරීම සඳහා දින දහයක පොලිස් අත්අඩංගුවකට පත් කොට ඇත .
නගරය තුළ සැඟවෙමින් සිටි බයිද්යා අක්ෂි සැත්කමකින් පසු රෝහලක සුවය ලබමින් සිටියදී අත්අඩංගුවට ගැනිණ .
බයිද්ෂා මාඕවාදීන්ගේ අණදෙන දෙවන නිලධරයා වන අතර කැරලි හමුදා පාලනය මෙන්ම මූලික ප්‍රතිපත්ති සකසන්නා ලෙසද කටයුතු කරයි .
ප්‍රදේශයේ පොලිස් ප්‍රධානී මිෂ්රා පවසන පරිදි ඉකුත් 18 මස තුළ මාඕ නායකයින් 18 දෙනකු අත්අඩංගුවට ගෙන තිබේ .
ඔවුන් අත්අඩංගුවට ගැන්මෙන් පසු සිදු කළ සෝදිසියේදී මාඕවාදී ලේඛන හා පත්‍රිකා රැසක් හමුවී ඇත .
සිලිගුරි නගරයේ මෙන්ම චාජිලින් කඳුකරයේ කැරලිකරුවන් සැඟවී ඇතැයි විශ්වාස කරන අතර මෙහෙයුම් අඛණ්ඩව සිදු කෙරේ .
අත්අඩංගුවට ගත් ඔවුන් නේපාලයට බාර දෙන ලෙස විධිමත් අයුරින් ඉල්ලා ඇති නමුත් එවැන්නක් සිදු වූ වහාම ඔවුන් බාර දෙනු ඇත .
ඒ . එෆ් . පී . සාම කතාවේ ප්‍රගතියක් නැත්නම් පාකිස්තාන ජනපති සාකච්ඡා වලින් ඉවතට .
ඉස්ලාමාබාදයේදී , සාකච්ඡාවෙන් කාශ්මීර ප්‍රශ්නයේ කෙළවරක් දැකීම සඳහා වන ක්‍රියාවලියේ ප්‍රගතියක් නොදක්නේ නම් ඉන්දු - පාකිස්තාන සාම ප්‍රයත්නයෙන් ඉවත් වන බව ලෝක නායකයින් හමුවේ කියා ඇතැයි පකිස්තාන ජනාධිපති පර්වේස් මුෂාරෆ් ප්‍රකාශ කර තිබේ .
56 වසරක් පැරණි කාශ්මීර ප්‍රශ්නයට ඉක්මන් විසඳුමක් අවශ්‍ය වන්නේ එය කලාපීය සාමයට බලපාන බැවිනැයි ඔහු රූපවාහිනියට කියා ඇත .
කාශ්මීර ප්‍රශ්නය සම්බන්ධ විසඳුමක අප නිරත විය යුතුයි .
අප එය විසඳිය යුතුයි .
ඒ සඳහා නිමග්න නොවන්නේ නම් මෙම සාම ක්‍රියාවලියෙන් මා ඉවත් වනවා .
කවුරුත් ඒ බව දන්නවා , යැයි මුෂාරෆ් කීවේය .
නිසැක වශයෙන්ම මෙසේ ප්‍රකාශ කරන අතර කාශ්මීරය පාවා දීමට ප්‍රයත්න දරන්නේ යැයි යමෙකු සිතතොත් එය සාවද්‍ය වනු ඇති බවද ඔහු කීවේය .
කෙසේ වුවත් ලබන අගෝස්තුවේදී දෙරටේ විදේශ ඇමතිවරුන් හමුවී සාකච්ඡා ක්‍රියාවලියේ ප්‍රගතිය සමාලෝචනය කරනු ඇතැයි ද ඔහු පැවසීය .
ඒ . එෆ් . පී . උ . කොරියා න්‍යෂ්ටික අභිමත අත්හරවන්න තව වෑයමක් .
අමෙරිකාව - ජපානය - ද . කොරියාව ලබන සතියේ උ . කොරියාව සමග සාකච්ඡා වොෂින්ටනයේ දී , උතුරු කොරියාවේ න්‍යෂ්ටික අභිමතාර්ථයන් අත්හැරවීමේ තවත් ප්‍රයත්නයක් වශයෙන් අමෙරිකාව . ද . කොරියාව හා ජපානය ලබන සතියේ සැන් ෆ්රැන්සිස්කෝ හිදී මුළු දෙන බව පැවසී තිබේ .
අප්‍රියෙල් 7 - 8 පැවැත්වෙන මෙම සාකච්ඡා වලදී අමෙරිකානු සහකාර රාජ්‍ය ලේකම් ජිම් කෙලි එරට නියෝජනය කරනු ඇත .
මේ සම්බන්ධයෙන් අමෙරිකාවත් කොරියානු රටවල් දෙකත් ජපානය , චීනය හා රුසියාවත් එක්ව පැවැත්වූ සය රාජ්‍ය සාකච්ඡාද මේ දක්වා පල රහිත වී ඇත .
ඉකුත් පෙබරවාරියේ පැවති සාකච්ඡාවන් කෙළවර වූයේ ද ඉදිරි සාකච්ඡා සඳහා එකඟතාවක් ඇතිව පමණි .
රොයිටර් .
ජීව රසායනික අවි නිපදවීමේ චෝදනා කියුබාව තරයේ පිටු දකී .
හවානාහිදී , ජීව විද්‍යාත්මක අවි නිපදවන බවට නැගුණු පූර්ව චෝදනාවක් යළිත් අමෙරිකාවෙන් එල්ල වීම ප්‍රතික්ෂේප කරන කියුබාව , එය මේ කොමියුනිස්ට් රාජ්‍ය ආක්‍රමණය කිරීමට මග හෙළි කර ගැන්මේ ව්‍යාජ ප්‍රයත්නයක් බව කියා තිබේ .
2002 දී ද කියුබාවට මෙම චෝදනාව එල්ල කළ බුෂ් පරිපාලනයේ , “ අවි පාලනය හා අන්තර්ජාතික ආරක්ෂාව පිළිබඳ රාජ්‍ය නියෝජ්‍ය ලේකම් ” ජෝන් වොල්ටන් ගේ මෙම පුනරුක්ත චෝදනාව කියුබානු විදේශ ඇමති ෆිල්ප් පෙරේස් රෝගල් විසින් පුවත්පත් සාකච්ඡාවකදී ප්‍රතික්ෂේප කර ඇත .
කියුබාව ත්‍රස්තවාදීව හා ජෛව අවි නිෂ්පාදනයෙන් අමෙරිකාවට තර්ජනයක්ව පවතින බව වෝල්ටන් කොංග්‍රසයට ලිඛිතව ඉදිරිපත් කොට ඇත්තේ ඉකුත් අඟහරුවාදාය .
ජෛව අවියෙන් සංවර්ධනය වන කියුබාවක පැවැත්ම අමෙරිකාවට තර්ජනයක් බව එහි දී ඔහු පෙන්වා දී තිබේ .
ලතින් අමෙරිකාවේ වඩාත් අභිවර්ධිත ජෛව තාක්ෂණ කර්මාන්තයක් කියුබාවට හිමිව ඇතත් , ඔවුන් එය මුළුමනින්ම යොදා ඇත්තේ වෛද්‍ය කේෂත්‍රයේ ප්‍රයෝජනය සඳහාය .
ඒ අතර ඉරානය ඇතුළු රටවල් ගණනාවක් සමග පර්යේෂණ ගිවිසුම් පවත්නා බවද ප්‍රකාශ වී තිබේ .
වෝල්ටන් ගේ චෝදනාව සම්බන්ධයෙන් කියුබානු විදේශ ඇමැතිවරයා පවසන්නේ එක්කෝ ඔහු “ භින්නෝන්මාදයෙන් පසුවන බව “ හෝ “ ලජ්ජාවක් ඇති පුද්ගලයකු නොවන බවය .
” මෙවන් භයානක අවි නිපදවන බවට නගන චෝදනාව ප්‍රතික්ෂේප කර ඇති බව මුළු අමෙරිකාවම දන්නා නමුත් යළි යළිත් එම චෝදනාව මතු කරන්නේ කියුබාව ආක්‍රමණය කිරීම සඳහා පොටක් පාදා ගැන්මට බව පිලිප් පෙරේස් රෝග් කියා ඇත .
රොයිටර් .
සූකී ට ළඟදීම නිදහස .
ව්‍යවස්ථා සාකච්ඡා වලටත් ඇරුයුම් .
බැංකොක්හිදී , මියන්මාරයේ ප්‍රජාතන්ත්‍ර නායිකා අයුන් - සාන් - සුකී නිවාස අඩස්සියෙන් නිදහස් කරනු ඇති බවත් ලබන මස පැවැත්වෙන නව ව්‍යවස්ථා සදැසුම් සාකච්ඡාවන්ට ඇගේ ප්‍රජාතන්ත්‍රවාදී ජාතික ලීගය කැදවන බවත් විදේශ අමාත්‍ය වින් අයුන් පෙරේදා කීවේය .
ප්‍රජාතන්ත්‍රවාදී මාවතට පිවිසීමට කැරෙන බලපෑම් හමුවේ මියන්මාර හමුදා රජය ඉකුත් අගෝස්තුවේදී ප්‍රකාශ කළ දින නියමයට අනුව මැයි 17 දා නව ව්‍යවස්ථා සම්පාදන සාකච්ඡා ඇරඹෙනු ඇත .
මෙම දිනයට මත්තෙන් සුකී නිදහස් කරන බව කලින් පැවසුනද පසුව ඒ සදහා නිශ්චිත දිනයක් පැවසීමට කල් වැඩි බව ප්‍රකාශ කර තිබේ .
1996 ව්‍යවස්ථා සාකච්ඡා පැවති අවස්ථාවේ සහභාගි වූ කොටස් සඳහා මෙවරද ආරාධනා කර ඇති බව හා ඊට සුකිගේ ප්‍රජාතන්ත්‍රවාදී ජාතික ලිගයද ඇතුළත් බව වින් අයුන් කීය .
රොයිටර් .
ඩකා නුවර වෙළෙන්දෝ වැඩ වැරුමක් අරඹති .
ඩකාහිදී , බංගලදේශයේ ඩකා නගරයේ වෙළෙන්දෝ පෙරේදා වර්ජනයක නියැලුණහ .
ඉකුත් ඉරිදා ව්‍යාපාරිකයන් දෙදෙනෙකුගේ හිස් ගසා තිබීමේ සිදිධියෙන් පසු අපරාධකරුවන් ඔවුන් ඉලක්ක කර ගැනීම පිළිබඳව කුපිතව සිටින ව්‍යාපාරිකයින් එම අපරාධකරුවන් වහා අත්අඩංගුවට ගන්නා ලෙස පොලිසියෙන් ඉල්ලා සිටිමින් මෙම වර්ජනය අරඹා තිබිණ .
ඩකා නගරයේ වෙළෙඳ සාමූහිකයන් 42 ක් නියෝජනය කරන ' බස්රා බයාබෝෂේ යී සමිතිය ' විසින් වර්ජනය මෙහෙයවිණ .
මේ වෙළෙඳ විරෝධය සති අග තෙක් පැවැත්වෙන බව පැවසී ඇත .
ඊයේ ඔවුන් මහ වැඩ වර්ජනයක් සිදු කරන බව කියා තිබිණ .
පොලිසිය අපරාධකරුවන් ග්‍රහණයට ගත යුතු සේම වෙළෙඳ ව්‍යාපාරිකයන්ද අපරාධකරුවන් සමීප කර ගැන්මෙන් වැළකී සිටිය යුතු බවද ප්‍රකාශිතය .
වර්ජනය නිසා අග නගරයේ කඩ සාප්පු වැසී ගොස් තිබිණ .
අත්‍යාවශ්‍යතා පමණක් සපුරාලිය හැකි පරිදි කඩසාප්පු අතලොස්සක් විවෘත කර තිබිණ .
ප්‍රාන්ත ස්වදේශ කටයුතු ඇමතිවරයා නගරයේ සංචාරයක යෙදෙමින් අපරාධකරුවන් ග්‍රහණයට ගන්නා බවටත් ව්‍යාපාරිකයන්ට අවශ්‍ය ආරක්ෂාව සපයන බවටත් පොරොන්දු වී ඇත .
ඒ . එෆ් . පී . ඉන්දුනීසියාවේ මහා මැතිවරණය සුහාර්තෝගේ ගෝල්කා පක්ෂය ඉදිරියට එන ලකුණු .
ජකාර්තා හිදී , ඉන්දුනීසියාවේ ආඥාදායක පාලක සුහර්තෝ පාලන බලයක් ඉවත් වී හය වසරකට පසු ඔහුගේ දශක ගණනාවක ආඥාදායක පාලනයට සහාය ලබා දුන් ගොල්කා පක්ෂය යළිත් පාලන කේෂ්ත්‍රයට අවතීර්ණය වන ලකුණු පහල වී තිබේ .
ලොව තෙවැනි විශාලම ප්‍රජාතන්ත්‍රවාදී රාජ්‍යය ලෙස සැලකෙන ඉන්දුනීසියාවේ අද පැවැත්වෙන මහ මැතිවරණයේදී එරට ඡන්ද දායකයින් බහුතරයක් ගොල්කා පක්ෂය දෙසට යොමු වන සෙයක් පෙනී ගොස් තිබේ .
පාලන අකාර්යක්ෂමතාව දුර්වල ආර්ථික වර්ධනය හා අල්ලස දූෂණය ආදියෙන් හෙම්බත්ව සිටින ජනතාව සුහර්තෝ යුගය සමාජයීය සාමය හා සමෘද්ධිය පැවති කලක් සේ සලකන බව අර්බුදකාරිත්වය පිළිබඳ අන්තර්ජාතික කණ්ඩායම සිය වාර්තාවකින්ද දක්වා ඇත .
සීමිත මත විමසුම් වලින් පිළිබිඹුව ඇත්තේ ජනාධිපතිනි මෙගාවතී සුකර්නෝ පුත්‍රීගේ " අරගලකාරී ප්‍රජාතන්ත්‍ර පක්ෂයේ " අභිබවමින් ගොල්කා පක්ෂය ඉදිරියට එනු ඇති බවයි .
එහෙත් මෙහිදී විශාල බහුතරයක් ඊට හිමි නොවනු ඇති බවද ප්‍රකාශිතය .
මෙම මැතිවරණයේදී මෙගාවතී ගේ පක්ෂය වඩාත් දුර්වල වූවොත් එය ජූලි මස පවත්වන ජනාධිපතිවරණයටද අහිතකර ලෙස බලපානු අතැයිද කියැවේ .
ඒ . එෆ් . පී . බැග්ඩෑඩයේ දරුණු සටන් ඇවිලේ .
සන්ධාන හමුදාවේ 9 ක් ඉරාකීයන් 21 ක් මරුට .
බැග්ඩෑඩයේදී , අමෙරිකානු මූලික බළකායන් හා රැඩිකල් ෂියා සටන්කාමීන් අතර පවත්නා අරගලකාරිත්වයෙන් සන්ධාන හමුදාවේ 9 දෙනෙකු හා ඉරාකීයන් 21 දෙනෙකු මිය ගොස් ඇතැයි බලධාරීහු ඊයේ ප්‍රකාශ කළහ .
බැග්ඩෑඩයේ ඇති වූ දරුණු සටන් වලින් අමෙරිකානු සෙබළුන් 7 දෙනෙකු මිය ගොස් ඇති අතර නජාෆ් හිදී පුද්ගලයන් 20 දෙනකු පමණ ඝාතනය වී ඇත .
අමෙරිකානු හමුදාව රැඩිකල් ෂියා කොටස් මර්දනයට පෙළඹීමෙන් මෙම තත්ත්වය උද්ගතව තිබේ .
මීට පූර්වයෙන් අමෙරිකානු හමුදාවට වඩාත් මුහුණ දීමට සිදුව තිබුණේ සුළුතර සුන්නි මුස්ලිම් කොටස් වලටය .
බැග්ඩෑඩයේ සාදර් නුවර පැල්පත් ප්‍රදේශයේදී ෂියා සටන්කාමීන් පොලිස් ස්ථාන හා රජයේ ගොඩනැගිලි පවා ග්‍රහණයට ගැන්මට ප්‍රයත්න දරා තිබේ .
එහෙත් අමෙරිකානු හා ඉරාක හමුදා එය වළක්වා ඇත .
නජාෆ් සටන් වලදී ඉරාකීයන් 20 දෙනකු මිය ගොස් සන්ධාන බළකායේ සෙබළුන් දෙදෙනෙකු මිය ගොස් තිබේ .
කුෆාහිදී උද්ඝෝෂකයින්ට පොලිසිය හා හමුදාව ඉවක් බවක් නැතිව වෙඩි තබා ඇත .
මෙහිදී සදාර් ගේ හමුදා තෙපැයක් තිස්සේ ඔවුන් සමග සටන් වැද තිබේ .
30 හැවිරිදි සදාර් කුෆා පල්ලියක් අබියස වාඩිලා ගෙන ඉල්ලීම් ලැබෙන තුරු උපවාසයක් අරඹන බව කියා තිබේ .
සතුරාගේ අයථා ක්‍රියා හමුවේ නිහඬව නොසිට ඔවුන් භීතියෙන් මුසපත් කරන ලෙස ඔහු සිය සගයන්ගෙන් ඉල්ලා තිබේ .
රොයිටර් .
රජුට එරෙහි පෙළපාලි වලදී නේපාලයේ 205 කට තුවාල .
කත්මණ්ඩුහිදීය , නේපාලය පුරා මහා වැඩ වැරුමක් සංවිධානය කළ එරට රාජාණ්ඩු විරෝධී දේශපාලන පක්ෂ වල ආධාර කරුවෝ පෙරේදා නගරයේ වීදි පුරා ටයර් පුළුස්සමින් රථ වාහන වලට අලාභ හානි සිදු කරමින් , දැවැන්ත උද්ඝෝෂණ ව්‍යාපාරයක් දියත් කළහ .
කලහකාරීන් විසුරුවා හැරීම සඳහා පොලිසිය දැරූ උත්සාහයේදී 205 කට පමණ තුවාල සිදු වී ඇතැයි ද පොලිස් ආරංචි මාර්‍ග සඳහන් කරයි .
ඉරාක යුද්ධයට තුඩු දුන් සී . අයි . ඒ . සාධක නිවැරදි නෑ - පවෙල් .
අමෙරිකාවේ ඉරාක ආක්‍රමණය සහේතුක කරනු පිණිස ඉරාකය සතුව ජංගම ජෛව අවි අප්‍රියෙල්යන් පවතින බවට එ . ජා . සංවිධානය හමුවේ තමා ඉදිරිපත් කළ පූර්ව - යුද තොරතුරු තවදුරටත් ප්‍රබල සාධකයක් නොවනු ඇතැයි අමෙරිකානු රාජ්‍ය ලේකම් කොලින් පවල් ඉකුත් සිකුරාදා පිළිගෙන තිබේ .
එ . ජා . සංවිධානය හමුවේ පූර්ව - යුද තොරතුරු දැක්මේදී ඉරාකයේ සමූහ ඝාතන අවි නිපදවමින් සිටින බව සනාථ කරන සාධක පවල් විසින් ඉදිරිපත් කර තිබිණි .
එහෙත් දැන් එම සාධක එසේ නොවන බව පෙනී ගොස් ඇති අතර එදා පැවසූ තරම් ඒවා බලගතු නොවන බවද පවල් කියා ඇත්තේ බ්‍රසල්ස් සිට වොෂින්ටන් බලා ගුවනින් එමින් සිටියදීය .
ඉරාකය සමූහ ඝාතන අවි නිපදවන බවට සී . අයි . ඒ . ආයතනයෙන් ලත් තොරතුරු මත පදනම්ව මේ සාධකය එ . ජා . සංවිධානය හමුවේ තැබූ බව පවසන ඔහු , එවන් එකුදු අවියක් හෝ සොයා ගැන්මට නොහැකි වීම මත මේ සැපැයුණු සාධක බිඳ වැටී ඇතැයිද ඔවුන් එවන් තත්ත්වයකට පත් වූයේ කෙසේද යන්න සොයා බැලිය යුතුව ඇතැයිද තවදුරටත් පැවසීය .
මේ සම්බන්ධයෙන් සී . අයි . ඒ . ආයතනය සමග සාකච්ඡා කළ බවද ඔහු කීවේය .
ජංගම අප්‍රියෙල් හා වෙනත් අවි නිෂ්පාදන පහසුකම් පිළිබඳ තොරතුරු ඔහුට සපැයුණේ අමෙරිකාව සතු විශිෂ්ටම රහස් තොරතුරු ලෙසින් බවද ඔහු පැවසීය .
කෙසේ වුවත් මේ සියල්ල පිළිබඳ ස්වාධීන කොමිසමකින් කරුණු විමර්ශනය කරෙනු ඇති බවත් , එහි දී සී . අයි . ඒ . ආයතනයට ඒ අවස්ථාවේ මේ සාධක කරෙහි විශ්වාසය තැබීමට පදනමක් වීද යන්න සොයා බලන බවත් පවල් කියා සිටියේය .
එ . ජා . සංවිධානය හමුවේ කරුණු දැක්මට පූර්වයෙන් රැස් කළ සාධක නිරවද්‍ය බවට තහවුරු කරුණු බවත් බුද්ධි අංශයට තමා අදාළ නැති බැවින් ඒවා ගැන යළි සොයා බැලීමක් නොකළ නමුදු එම සාධක බහු - මූලාශ්‍රයන්ගෙන් ලැබුණු බව එ . ජා . සංවිධානය හමුවේ ප්‍රකාශ කළ බවත් ඔහු වැඩිදුරටත් කිව්වේය .
මෙම ජංගම රසායනාගාර පිළිබඳ තොරතුරු සෘජුවම ලබා ගත්තක් නොවන අතර ඉරාකයෙන් පිටුවහල් වූ රසායන විද්‍යාඥයකු ලබා දුන්නක් බවත් සී . අයි . ඒ . ආයතනය කිසිවිටෙකත් ඔහුගෙන් ප්‍රශ්න කර නැති බවත් පවල් මෙහිදී පැවසීය .
මේ රසායන විද්‍යාඥයා ඉරාක ජාතික කොංග්‍රසයට සම්බන්ධ වූවෙකු වන අතර ඔවුන් සදාම් පාලනය පෙරලීම සඳහා අමෙරිකානු ආක්‍රමණයකට දිරි දෙමින් සිටියවුන්ය .
කෙසේ වුවත් ඉරාකය සතුව සමූහ ඝාතන අවි නොමැති බවට ස්ථිරසාර සාධක පැවතියේ නම් ඉරාක ආක්‍රමණයක් නිර්දේශ කිරීමෙන් තමා වැලකී සිටින්නට ඉඩ තිබුණු බවද පවල් කීවේය .
ඒ . එෆ් . පී . නේපාල රජුගෙන් ප්‍රජාතන්ත්‍රවාදය ඉල්ලා දස දහස් ගණනින් ජනයා මාළිගය අභියසට එති .
කත්මන්දු හිදී , නේපාලයේ ගයනේන්ද්‍ර රජු එරට ප්‍රජාතන්ත්‍රවාදය යළි පිහිටුවීමට වහා පියවර ගත යුතු බව ඉල්ලමින් දස දහස් ගණනක ජනතාවක් පෙරේදා ප්‍රධාන මාළිගය අබියසට රොක්වූහ .
නාරායන්හිටි මාළිගය අබියස වීදි පුරා ඔවුන් පෙළ ගැසී සිටි අතර සටන් පාඨ හඬ නඟමින් සිටි ඔවුන් මාළිගයෙන් ඈත් කර තැබීම පිණිස සිය ගණනක පොලිස් පිරිසක් යොදවා තිබිණ .
" ආඥාදායක පාලනය පෙරළමු .
" , " පාර්ලිමේන්තු බලය යළි පිහිටවනු .
" වැනි සටන් පාඨ උද්ඝෝෂකයන් වෙතින් නිකුත් විණ .
විපක්ෂ පංච පක්ෂ සන්ධානයෙන් මෙහෙයවුණු මෙම විරෝධතා උද්ඝෝෂණයට 150 , 000 ක් පමණ එක්ව සිටි බව පොලිසියෙන් පැවසී තිබේ .
මේ අවස්ථාවේ ගයනේන්ද්‍ර රජු මාළිගයෙන් ඈත බටහිර නේපාල ගම්මාන වල සංචාරයක යෙදී සිටියේය .
ගයනේන්ද්‍ර රජු , නේපාල මැතිවරණය අප්‍රියෙල් මැද පවත්වන බව ප්‍රකාශ කළේද මෑතකදී ය .
පංච පක්ෂ සංවිධානය ඊයේද තවත් විරෝධතා රැළියක් පවත්වන බව කියා තිබිණ .
විපක්ෂ සන්ධානයේ අගමැති ධූරාපේක්ෂක මාදේව් කුමාර් නේපාල් පවසන්නේ ඔවුන්ගේ ඉල්ලීම් ඉටු වන තුරු අරගල අඛණ්ඩව පවත්වන බවය .
ඒ . එෆ් . පී . ඉන්දීය අගමැති වජ්පායිට පාකිස්තානයෙන් ඇඳුම් අල්මාරියක් .
කරච්චියේදීය , ළඟ එන ඉන්දීය මහ මැතිවරණයෙන් පසු ඉන්දීය අගමැති අතාල් බිහාරි වජ්පායිට තෑගි කරනු පිණිස පාකිස්තාන සම්ප්‍රදායික ඇඳුම් කට්ටල කීපයකින් යුත් ඇඳුම් අල්මාරියක් සකසා ඇති බව පකිස්තානයේ ප්‍රමුඛ මෝස්තර නිර්මාණ ශිල්පියකු පෙරේදා පැවසීය .
ඔහු මෝස්තර ශිල්පි අමීර් අන්දන් වන අතර සම්ප්‍රදායික ෂර්වානි හා ෂල්වාරි කමිස කට්ටල තුනක්ද ඊට සරිලන කබායන්ද මේ මස අගදී වජ්පායිට තෑගි කරන බව ඔහු කීය .
ඉකුත් ජනවාරියේ වජ්පායි පාකිස්තානයට පැමිණි අවස්ථාවේ ඔහු එක් ෂර්වානියක් පමණක් ඉල්ලා සිටියද ඇඳුම් කට්ටල කීපයක් සහිත අල්මාරියක්ම පිළියෙළ කළේ මිත්‍රත්වයේ සංකේතයක් ලෙස බවත් ඊට සතයක්වත් අය නොකළ බවත් ඔහු පවසා සිටියේය .
ජනවාරියේ ඔහු හමු වූ අවස්ථාවේ මේ සිත්කළු මිනිසා වෙනුවෙන් එක් ෂර්වානියක් නොව කීපයක්ම සැකසීමට සිය බිරිය – හියුමා - සමග ඉටා ගත් බවද ඔහු පැවසීය .
කාශ්මීර එම්බ්‍රොයිඩර් සහිත ෂර්වානියක් වජ්පායි ඉල්ලා සිටි බැවින් දෙමසක් වෙහෙස දරා මෙම ඇඳුම් නිමැයූ බව ඔහු කීවේය .
වජ්පායි මෙම ඉල්ලීම කර තිබුණේ පාකිස්තාන මුදල් ඇමති ෂාකුත් අසිස් හරහාය .
හිටපු ඉන්දීය අගමැති ජවහර්ලාල් නේරු මෙන්ම පාකිස්තානයේ නිර්මාතෘ මොහමඩ් අලි ජින්නාද ෂර්වානි හා ෂල්වාර් කමිස ඇඟලු බව වජ්පායි කියා තිබිණ .
ඉන්දු – පාකිස්තාන එක්දින ක්‍රිකට් තරග නැරඹීමට පැමිණි මිතුරකු අතර දැනටමත් කළු ෂර්වානියක් වජ්පායි වෙත යවා ඇතැයිද අන්දන් කීවේය .
ඒ . එෆ් . පී . තායිවානය සමග නිල සබඳතා එපා චීනය - අමෙරිකාවට කියයි .
බීජිංහි දී , තායිවානය සමග නිල සබඳතාවන් පැවැත්වීමෙන් වැළකී සිටින අතර ' එක් චීනයක් ' යන ප්‍රතිපත්තියෙහි පමණක් නිරතව සිටින ලෙස චීනය අමෙරිකාවෙන් ඉල්ලා ඇත .
ඔවුන් මෙම ඉල්ලීම සිදු කර ඇත්තේ අමෙරිකාවෙන් තායිවානයට විශාල අවි තොගයක් විකිණීමේ සූදානම ප්‍රකාශයට පත් වීමෙන් පසුය .
පසුගිය දා බර්ලිනයේදී චීන විදේශ ඇමැති ලි සාඕසිං අමෙරිකානු රාජ්‍ය ලේකම් කොලින් පවල් හමුවූ අවස්ථාවේ ඔහු මේ බව සඳහන් කර ඇත .
ඩොලර් බිලියන 1 . 78 කට වැඩි වටිනාකමක් ඇති ඈත දුර පූර්ව අනතුරු ඇඟවුම් රේඩාර් පද්ධතියක් තායිවානයට විකුණන බව පෙන්ටගනයෙන් ප්‍රකාශ වී තිබිණ .
1949 චීන සිවිල් යුද්ධයෙන් පසු ඇති වූ තත්ත්වයන් මත තායිවානය ද්‍රෝහී පාලන ප්‍රදේශයක් ලෙස සලකන චීනය මෙම අවි ගනුදෙනුව සම්බන්ධයෙන් නොසතුටට පත්ව ඇත .
තායිවානයේ ප්‍රධාන අවි සපයන්නා සේම ප්‍රධාන වෙළෙඳ හවුල් කරුවාද අමෙරිකාවයි .
චීන - අමෙරිකානු සබඳතාවයේදී තායිවාන ප්‍රශ්නය වඩා සංවේදී වූවක් බැවින් අමෙරිකාව ඒක - චීන ප්‍රතිපත්තියෙහි අඛණ්ඩව ගැලී සිටිය යුතු යැයි චීනයෙන් ප්‍රකාශ වී ඇත .
මේ අනුව තායිවානය සමග නිල සබඳතාවන්හි නොයෙදෙන ලෙස චීන විදේශ ඇමතිවරයා ඉල්ලා ඇත .
මෙහිදී පවල් කියා ඇත්තේ චීන අමෙරිකානු සබඳතා අගයන අතර ද්වි පාර්ශවීය සබඳතා වර්ධනය වෙනුවෙන් නිරතුරුවම ක්‍රියා කරන බවය .
ඒ සමගම ඒක - චීන ප්‍රතිපත්තියෙහි දිගටම පිහිටා සිටින බවද ඔහු කීවේය .
1979 පටන් අමෙරිකාව ඒක - චීන ප්‍රතිපත්තියක නියැලී සිටී .
ඒ අතර 1979 තායිවාන සමග ඇති කර ගත් ගිවිසුමකට අනුව එරටට අවි සැපයීමටද අමෙරිකාව බැඳී සිටී .
රොයිටර් .
ඉන්දුනීසියානු මහ මැතිවරණය මැයි 10 දා පැවැත්වෙයි .
පක්ෂ ප්‍රචාරක කටයුතු දැන් ඇරඹී ඇත .
මේ සුරබයා හි පැවති එවන් රැළියකදී සිය පක්ෂයේ ආධාරකරුවන් සමග ගී ගයමින් නැටුමක යෙදෙන ඉන්දුනීසියානු ජනපතිනි මෙගාවති සුකර්නෝ පුත්‍රිය .
ලොව සිතාර් වාදනයෙහි කෙළ පැමිණියෙකු වන ඉන්දියාවේ රවි ශංකර් මරණයෙන් බේරා ගත් දෙමස් වියැති එළු පැටියෙකු පුවත්පත් සාකච්ඡාවකදී සනහන අයුරුය මේ .
ඔහුගේ බිරිය සුකන්‍යා ශංකර් එදෙස සිනහමුසු මුහුණින් බලා සිටින්නීය .
එළු පැටියාගේ ජීවිතය බේරා ගත් සත්ව අයිතීන් සුරකින සංවිධානයට රවි ශංකර්ගේ පූර්ණ සහාය පළව තිබේ .
ව්‍යාජ ලියකියවිලි සහිත රුමේනියානු හා බල්ගේරියානු සංක්‍රමණිකයන් බ්‍රිතාන්‍යයට ඇතුළු වීම පාලනය කිරීම සම්බන්ධයෙන් නොසැලකිලිමත් වී ඇති බවට නැගුණු චෝදනා හමුවේ බ්‍රිතාන්‍යයේ සංක්‍රමණික කටයුතු බාර ඇමතිනී බෙවර්ලි හියුග්ස් පෙරේදා ඇමති ධූරයෙන් ඉල්ලා අස් වූවාය .
ඉල්ලා අස් වීමෙන් පසු ඇය පාර්ලිමේන්තුවෙන් බැහැර යන සැටිය මේ .
ප්‍රංශයේ බෝඩියුක්සි හි මේ දින වල පැවැත්වෙන පොත් සල්පිලක ජනාකීර්ණයක් ලෙස එම ගොඩනැගිල්ලේ බිත්තියෙහි නැංවුණු පුටුවක කාන්තාවකට පොතක් කියවීමට සලස්වා තිබුණේ මෙසේය .
මෙය ජර්මානු නෘත්‍ය ශිල්පී ඇන්ගී හීසල්ගේ අදහසක් බව කියැවේ .
කලෙකදී ලතින් අමෙරිකානු රටවල් අතර පුද්ගල ආරක්ෂාව පිළිබඳ අභිමානයෙන් පසු වූ ආර්ජන්ටිනාවේ අද පැහැර ගෙන යාම් හා වීදි ප්‍රචණ්ඩත්වය උග්‍ර වී ඇත .
මේ උග්‍ර වන ප්‍රචණ්ඩත්වය හා අපරාධ මැඬලන ලෙස ජනාධිපති නෙස්ටර් කර්චනර්ගේ රජයෙන් ඉල්ලා සිටින ජනතාව පෙරේදා කොංග්‍රසය ඉදිරිපිට උද්ඝෝෂණයකට යොමුව සිටි සැටිය මේ .
ඉන්දීය මහ මැතිවරණ ව්‍යාපාරය ඇරඹී ඇත .
මේ තානි දිස්ත්‍රික්කයේ ජව්හාර් හි පැවති මැතිවරණ රැළියකදී ඉන්දීය අගමැති අතාල් බිහාරි වජ්පායි ගෝත්‍රික නලාවක් පිඹිද්දී භාරතීය ජනතා පක්ෂ උප සභාපති ගෝපිනාත් මුන්ඩේ එදෙස බලා සිටින අයුරුය .
පාකිස්තාන ජනතා පක්ෂයේ නිර්මාතෘවරයා සහ හිටපු අගමැතිනි බෙනාසීර් භූතෝගේ පියා වූ සුල්පිකාර් අලි භූතෝ එල්ලා මරා දමනු ලැබුවේ 1979 වසරේදීය .
ඔහු ඝාතනයට ලක් වී වසර 25 ක් පිරීම නිමිත්තෙන් , ලර්කානාහි පැවැති අනුස්මරණ උලෙළේදී , ඔහුගේ සොහොන් කොත මත රෝස මල් විසුරුවමින් මෙසේ ප්‍රණාමය පුද කළේ දහස් ගණනින් එහි රැස් වූ පාකිස්තාන ජනතා පක්ෂයේ සාමාජිකයන්ය .
ගිණිකොණ දිග චීනයේ ජියෑන්ක්ෂි පළාතේ වීදියක වර්ෂාවෙන් තෙත් වූ මහ මාවතක් දිගේ ඇවිද යන චීන ළමයින් කිහිපදෙනෙකි මේ .
රටේ නාගරික සහ ග්‍රාමීය කොටස් අතර ආදායම් පරතරය , ශුන්‍යය බවට පත් කරමින් , කෘෂිකර්මාන්තයේ නියැලී සිටින ජනතාවගේ ආදායම , ඉදිරි පස් වසර තුළ සීග්‍රයෙන් වර්ධනය කරන බවට , අගමැති වෙන් ජියාබාඕ එරට ජනතාවට ප්‍රතිඥා දී තිබේ .
1950 – 53 අතර කාලය තුළ පැවැති කොරියානු යුද්ධයේදී එතෙක් කලක් එකට විසූ ඥාතීන් විශාල සංඛ්‍යාවක් , දෙපසට වීසි වී එකිනෙකාගෙන් වෙන්ව ගියහ .
වසර 50 කට පසු ඔවුන්ට යළි මුණගැසීමේ අවස්ථාව දෙරට විසින් පසුගිය දා ලබා දුන්නේය .
එම වැඩපිළිවෙළ යටතේ තම වැඩිහිටි ඥාතීන් මුණගැසීමට දකුණු කොරියාවේ මවුන්ට් කැමිගෑන්ග් වෙත පැමිණ , ආපසු උතුරු කොරියාව බලා යන ඥාතීන් පිරිසකට කඳුළු පිරි දෑසින් සමු දෙන දකුණු කොරියානුවන් කිහිප දෙනෙකි මේ .
ඉකුත් මාර්තු 20 දා පැවති තායිවාන ජනාධිපතිවරණයේ ප්‍රතිඵලය නොපිළිගන්නා විපක්ෂ ජනාධිපති අපේක්ෂක ලියන් චාන්ගේ ආධාරකරුවන් , පෙරේදා තායිපේ අග නගරයේ චියැං කායිෂෙක් අනුස්මරණ ශාලාව ඉදිරිපිට උද්ඝෝෂණයේ යෙදී සිටි සැටිය මේ .
ඉතාලි රජයේ විශ්‍රාම වැටුප් සංශෝධනයට එරෙහිව වීදි බැස සිටින එරට විශ්‍රාමිකයන් දස දහස් ගණනක් ගමන් ගත් පෙලපාලියක රූකඩ අනුරුවක් ගෙන යන සැටිය මේ .
එරට ප්‍රධාන වෘත්තිය සංගම් තුනක් විසින් මෙම විරෝධතාව සංවිධානය කර තිබිණ .
ඊශ්‍රායල් හමුදා පෙරේදා ගාසා තීරයේ රෆා සරණාගත කඳවුරට ප්‍රහාරයක් එල්ල කිරීමේදී පුපුරුවාහල නිවසක සුන්බුන් පිරික්සන පලස්තීනුවන් පිරිසකි මේ .
ප්‍රහාරක හෙලිකොප්ටර් යානා මගින් ඊශ්‍රායල් හමුදා මෙම විනාශය සිදු කර ඇත .
බ්‍රිතාන්‍ය සංක්‍රමණික කටයුතු ඇමතිනී ඉල්ලා අස් වෙයි .
සිය රාජකාරිය පිළිබඳව සැළකිලිමත් වී නැතිලු .
ලන්ඩනයේදී , බ්‍රිතාන්‍යයේ සංක්‍රමණික කටයුතු පිළිබඳ ඇමතිනී බෙවර්ලි හියුගස් පෙරේදා සිය ධූරයෙන් ඉල්ලා අස් විය .
ව්‍යාජ ලියකියවිලි සහිත රුමේනියානු හා බල්ගේරියානු සංක්‍රමණියන් බ්‍රිතාන්‍යයට ඇතුළු වීම පාලනය කිරීම සම්බන්ධයෙන් නොසැලකිලිමත් වීම මත ඇය මෙසේ ඉල්ලා අස්වූවාය .
මේ ප්‍රශ්නය සම්බන්ධයෙන් ඇය නොදැනුවත්වම පාර්ලිමේන්තුව නොමග යවා ඇතැයි අගමැති බ්ලෙයාර් ගේ ප්‍රකාශක පැවසීය .
මේ සම්බන්ධයෙන් ඇයට එරෙහිව දේශපාලන හා මාධ්‍ය ප්‍රහාරද එල්ල විය .
බ්‍රිතාන්‍ය සංක්‍රමණික ප්‍රශ්නය මීළඟ මැතිවරණයේදී ප්‍රධාන සාධකයක් වනු ඇති බවද ප්‍රකාශිතය .
මේ සම්බන්ධයෙන් පාලක පක්ෂය ලිහිල් පිළිPUNCක පිහිටා ඇති බවට විපක්ෂයෙන් චෝදනා එල්ල වී තිබේ .
බෙවර්ලි හියුගස් වෙනුවට සංක්‍රමණික ඇමති වශයෙන් පත් කර ඇත්තේ විශ්‍රාමික කටයුතු බාර කණිෂ්ඨ ඇමැතිව සිටි ඩෙස් බ්‍රවුන් ය .
1997 බ්ලෙයාර් බලයට පත් වීමත් සමග පාර්ලිමේන්තුවට තේරුණු බෙවර්ලි හියුගස් ඇගේ අවංකත්වය විදහනු පිණිස ඉල්ලා අස් වන බව ප්‍රකාශ කළාය .
එල්ල වී ඇති චෝදනා හමුවේ හෘදය සාක්ෂියට එකඟව ඇමති ධූරය දැරිය නොහැකි බව ඇය කියා තිබේ .
රොයිටර් .
පලස්තීන ජාතිකයන් 13 දෙනකු සහ ඊශ්‍රායල් භටයන් 6 දෙනකුට මරු කැඳවමින් ඝාසා නගරයේ සෙයිට්‍රන්හි නගරයේ පැවැති ගැටුම් වලින් අනතුරුව සිය නිවෙස ප්‍රහාර වලින් විනාශ වී යාම නිසා උන්හිටි තැන් අහිමි වූ පලස්තීන තරුණයකු මහ මඟ අයිනේ නින්දට වැටී සිටියේ මෙසේය .
ඉරාකයේ නාජාෆ් ශුද්ධ නගරයට පෙරේදා රාත්‍රිය පුරා අමෙරිකානු හමුදා වෙතින් එල්ල වු ගුවන් ප්‍රහාර වලින් මේ දැරියගේ මාපියෝ මිය ගියහ .
තුවාල ලත් සාරා හයිදාර් නැමැති මේ දැරිය , රෝහලේ ඇඳක් මත ප්‍රතිකාර ලබමින් පසු වූ අයුරු .
ඉන්දීය මහ මැතිවරණයේ ජයග්‍රහණය කොංග්‍රස් පක්ෂය දෙසට යොමු වෙමින් පවතිද්දී පක්ෂ නායිකා සෝනියා ගාන්ධිගේ නවදිල්ලි නුවර පිහිටි නිවාසය ඉදිරිපිට , ප්‍රීති ඝෝෂා පවත්වන ආධාරකරුවන් පිරිසක් , පින්තූරය මැද සිටින පුද්ගලයා ප්‍රදර්ශනය කරන්නේ , සෝනියා ගාන්ධි රැස්ව සිටි පිරිසට ආචාර කරන දර්ශනයක් සහිත පක්ෂයේ සංකේතයකි .
දකුණු ඝාසා තීරයේ රාෆා නගරයේදී ඉස්ලාමීය ජිහාඩ් සංවිධානය විසින් ඇටවූයේ යැයි කියන බිම් බෝම්බයකින් , ඊශ්‍රායල් හමුදා ට්‍රක් රථයක් පිපිරී ගියේ සොල්දාදුවන් කිහිපදෙනකු ද සමගිනි .
සුනු විසුණු වී ගිය රථයේ කොටස් අත තබා ගෙන ජයග්‍රාහි සිනා නඟන පලස්තීන ළමයින් කිහිප දෙනෙක් .
කලින් කවරදාකවත් නොතිබුණු අයුරින් අමෙරිකානු ආක්‍රමණයක් අත ළඟ බව අපේක්ෂා කරන කියුබාව මුළුරටම යුද සූදානමක තැබීමට පියවර ගෙන තිබේ .
අද දැවැන්ත අමෙරිකානු විරෝධතාවක් මෙහෙයවීමට ද රජය කටයුතු යොදා ඇත .
මෙහි දැක්වෙන්නේ පික්අප් රථයක නැංවුණු ගුවන් යානා නාශක තුවක්කුවක් සමගින් හවානාහි මුදූ තීරයක හමුදා විශේෂඥයන් පිරිසක් රැඳී සිටින සැටිය .
අමෙරිකාවේ නව සම්බාධක හමුවේ කියුබාව යුද සූදානමක හවානාහි දී කියුබා ජනාධිපති පිදෙල් කැස්ත්‍රෝ ගේ පාලනය පෙරළා දැමීමේ වෑයම කඩිනම් කරනු පිණිස ඉදිරිපත් කරුණු නව අමෙරිකානු ක්‍රියාදාමය හමුවේ කියුබානු ජනතාව යුද සූදානමකට යොමු කරමින් සිටින එරට රජය , අමෙරිකාවට එරෙහි දැවැන්ත ජන විරෝධතාවක් කැඳවා තිබේ .
මෙම ජන විරෝධතාව අද පැවැත්වෙනු ඇත්තේ හවානාහි අමෙරිකානු ආයතන පිහිටි සුපතල මේල්කන් වීදියේ දී බව ග්‍රැන්මා පුවත්පතෙහි පළව තිබේ .
ඉකුත් සතියේ අමෙරිකානු ජනාධිපති බුෂ් ඉදිරිපත් කළ කියුබානු විරෝධී පියවර අතර කියුබාවට විදේශ විනිමය ලබා දෙන මූලික මගක් වන කියුබානු - අමෙරිකානුවන් එවන මුදල් සීමා කිරීම ද ඇතුළත්ව තිබේ .
මෙම නව පියවර මගින් 1962 සිට කියුබාව මත අමෙරිකාව පණවා ඇති සම්බාධක තවත් උග්‍ර කැරේ .
අමෙරිකාවේ මෙම නව කියුබානු විරෝධී පියවර දැනටමත් කියුබානුවන්ගේ දැඩි විරෝධයට ලක්ව ඇත .
එපමණක් නොව අමෙරිකාවට පලා ගොස් සිටින කියුබානු අමෙරිකානුවන් ද බුෂ්ගේ නව පියවර ඵලදායී නොවන්නක් බව ප්‍රකාශ කර ඇත .
අමෙරිකාව ඉරාකය ආක්‍රමණය කළ තැන් පටන් , ඔවුන්ගේ කියුබානු ආක්‍රමණයක් ද අපේක්ෂාවෙන් ජනතාවට අනතුරු අඟවා තිබුණු කියුබාව , ඇති විය හැකි යුද්ධයකට දැන් ජනතාව සූදානම් කිරීම අරඹා තිබේ .
මෙහි දී මූලික කාර්යය වන්නේ යුද මූලධර්මයන් ක්‍රමෝපායන් හා උපාය මාර්ග අඛණ්ඩව පරිපූර්ණත්වයට පත් කිරීම බව කියුබානු රජයේ නිවේදනයක දැක්වී ඇත .
ඉරාක යුද්ධය ඇරඹි තැන් පටන් නාගරික සටන්කාමී කොටස් ප්‍රගුණ කිරීම සමහර ඉරිදා දිනයන් හිද සිදු කර තිබිණ .
නව තත්ත්වය යටතේ යුද සූදානමක රට තැබීමේදී ළමයින් හා මහල්ලන් ප්‍රදේශ වලින් ඉවත් කිරීමේ සැලසුම් සඳහා අවධානය යොමා ඇති අතර නිත්‍ය හමුදාවට බැඳීමට නොහැකි ජනතාවගෙන් සමන්විත සේනාංක වලින් යුත් ආරක්ෂිත කලාප 1400 ක් ගොඩනැගීම ගැන ද සැලකිල්ල යොමා තිබේ .
මෙම සටන්කාමී කොටස් සුළු අවියෙන් හා ගුවන්යානා නාශක රොකට් විදිනයන්ගෙන් සන්නද්ධ කැරෙන අතර ' දුප්පතාගේ අවිය ලෙස කියුබානු රජය හඳුන්වන බිම් බෝම්බ බිම්යාය වල අතුරන බව ද ප්‍රකාශ වී තිබේ .
තවද වියට්නාමයටත් වඩා දරුණු ගිනි ඡාලාවක් බවට පත් වෙමින් , සතුරාට එරෙහිව දිග් ගැසුණු යුද්ධයක නියැලීම සිය උපාය මාර්ගය බව කියුබානු බලධාරීන් ප්‍රකාශ කර ඇත .
ඒ ' එෆ් . පී . ඉන්දීය මහ මැතිවරණය පූර්ව අනාවැකි උඩු යටිකුරු වන ලකුණු .
කොටස් වෙළෙඳපොලත් තිගැස්සෙයි බොම්බායේ දී ඉන්දීය මහ මැතිවරණයේ ඡන්ද ගණන් කිරීම ඊයේ පෙ . ව . 8 . 00 ට ඇරඹුණු අතර ඉන් පැයකින් පසු ක්‍රියාත්මක වුණු කොටස් වෙළෙඳ පොළෙහි ආයෝජකයින් කරෙන් නොපැහැදිලි තත්ත්වයක් ඉස්මතුව තිබුණේ ප්‍රතිසංස්කරණ හිතවාදි පාලක සභාගයට මැතිවරණ ප්‍රතිඵල එතරම් යහපත් නොවනු ඇති බව පෙනී ගොස් තිබුණු නිසාය .
මහ මැතිවරණයේ අවසන් ප්‍රතිඵල ඊයේ සවස් වන විට තහවුරු වනු ඇතැයිද ඊට කලින් ප්‍රතිඵල වල ප්‍රවණතාවන් දක්නට ලැබෙනු ඇතැයිද පැවසී තිබිණ .
කොටස් වෙළෙඳපොළ මෙන්ම රුපියලේ අගයද ඉකුත් දෙසතිය තුළ එක තැන රැඳුණු ස්වභාවයක් විදැහු අතර පාලක සභාගය පාර්ලිමේන්තුවේ බහුතරයක් දිනා ගැන්මේ අපේක්ෂාවද පහසු නොවන්නක් බව විදැහිණ .
මේ නිසා ප්‍රතිඵල මත රටේ ආර්ථික ප්‍රතිසංස්කරණ ක්‍රියාවලිය මෙන්ම විදෙස් ආයෝජන තත්ත්වය රැදෙනු ඇතැයි වෙළෙඳ කේෂත්‍රයෙන් පැවසී තිබිණ .
මැතිවරණ ප්‍රතිඵල වලට අනුව වෙළෙද පොළ තත්ත්වයන් වෙනස් වනු ඇති බවද ප්‍රකාශ විය .
දෙසතියකට පෙර අස්ථිර රජයක් බිහිවනු ඇති බවට අනාවැකි පල වීමක් සමග බොම්බායේ කොටස් වෙළෙද පොළ 10 % කින් පහත වැටිණ .
රුපියලේ අගයද 3 % කින් පහළ වැටිණ .
මෑත අනාවැකි වලින්ද කියැවුණේ එකදු ප්‍රධාන පක්ෂයක් හෝ පැහැදිලි ජනවරමක් නොලබනු ඇති බවය .
ඒ සමගම වාර්තාගත විදේශ ආයෝජනයන් ලබා දීමට සමත් වූ ආර්ථික ප්‍රතිසංස්කරණ ක්‍රියාවලියක් මෙහෙයවූ පාලක සභාගයට මැතිවරණ ප්‍රතිඵල එතරම් යහපත් නොවනු ඇති බව අපේක්ෂා ක‍ෙරී තිබිණ .
ඔවුන් පාර්ලිමේන්තු ආසන 545 න් 230 - 278 ප්‍රමාණයක හිමිකම් කියනු ඇතැයි පැවසිණ .
රොයිටර් ඉන්දීය මහ මැතිවරණය කොංග්‍රසයෙන් ස්ථාවර රජයක් බිහි වීමේ ලකුණු මැද කොටස් වෙළෙඳ පොළ සක්‍රීය වෙයි නවදිල්ලියේ දී ඉන්දීය මහ මැතිවරණයේ ඡන්ද ගණන් කිරීම ඇරඹීමෙන් පසු නිකුත් මූලික ප්‍රතිඵල වලින් විපක්ෂ කොංග්‍රසය හා එහි මිත්‍රශීලි පක්ෂ මීළඟ ඉන්දීය රජය බිහි කිරීමේ ප්‍රවණතාවයකට යොමු වී ඇති බව තහවුරු වීමත් සමඟ , පහළ වැටී තිබුණු කොටස් වෙළෙඳ පොළ යළි ඉහළ නැගි බව වාර්තා වී ඇත .
මෙසේ වෙළෙඳපොළ අස්ථාවරත්වය පිළිබඳ බිය පහවීමත් සමග දහවල් වනවිට කොටස් වෙළෙඳ පොළ ගනුදෙනු 4 % කින් ඉහළ ගිය බව ප්‍රකාශිතය .
භාරතීය ජනතා පක්ෂය ප්‍රමුඛ පාලක සභාගය අභිබවමින් ලබන ජයග්‍රහණය මැද ස්ථාවර රජයක් පිහිටුවිය හැකි බව කොංග්‍රස් පක්ෂයෙන් ප්‍රකාශ වීමත් සමග මේ වෙනස්කම් සිදුව ඇත .
කොංග්‍රසය ප්‍රමුඛ රජයක් වුව ප්‍රතිසංස්කරණ විරෝධී නොවනු ඇති බව සුරැකුම් වෙළෙඳ පොළ ප්‍රධානින්ගෙන් පැවසී තිබේ .
අස්ථාවර රජයක් බිහිPUNCැයි පළවුණු අනාවැකි මැද ඉන්දීය කොටස් වෙළෙඳ පොළ කලින් අක්‍රිය තත්ත්වයකට පත්ව තිබිණි .
එහෙත් දැන් දේශපාලන විමර්ශකයන් පවසන්නේ කොංග්‍රසය ප්‍රමුඛ මිත්‍රශීලි කණ්ඩායම් වල ජයග්‍රහණ මැද ස්ථාවර රජයක් පිහිටුවීමේ හැකියාව මතුවනු ඇති බවය .
ඉන්දීය වෙළෙඳ පොළ ලෝකයට විවෘත කරමින් ආර්ථිකය ලිහිල් කිරීමේ පිළිPUNC 1991 දී අරඹන ලද්දේ ද කොංග්‍රසයයි .
කෙසේ වුවත් මානුෂික මුහුණුවරකින් යුතු ප්‍රතිසංස්කරණ ක්‍රියාවලියකට ඔවුන් නැඹුරු වන බව කියා තිබිණ .
මේ අනුව අස්ථිර රජයක් පිළිබඳ වෙළෙඳ පොළ බිය ක්‍රමයෙන් පහවෙමින් පවතින බව ප්‍රකාශිතය .
ඒ . එෆ් . පී . මෙය මා තරඟ වදින අවසන් මැතිවරණයයි වජ්පායි කියයි .
නවදිල්ලියේදී .
මෙය , තමා තරඟ වදින අවසන් මැතිවරණය බවත් ඉන්පසු දේශපාලනයෙන් විශ්‍රාම ගෙන මෙතක් අතපසු කළ කාව්‍යකරණය හා ලේඛනයට යළි යොමු වන බවත් ඉන්දීය අගමැති අතාල් බිහාරි වජ්පායි පෙරේදා ප්‍රකාශ කළේය .
79 හැවිරිදි අවිවාහක දිවියකට හිමිකම් කියන වජ්පායි හය වසරකට ආසන්න කාලයක් ඉන්දියාව පාලනය කර ඇත .
ඊයේ සවස් වන විට ඔහුගේ භාරතීය ජනතා පක්ෂය මෙවර මහ මැතිවරණයෙන් බහුතර ආසන ගණනක් දිනා ගෙන ඇත්ද යන්න අනාවරණය වනු ඇතැයි ප්‍රකාශ වී තිබිණි .
”ඉකුත් 40 වසරක් තිස්සේම මා මැතිවරණ වලට තරග වැදුණා .
මෙය මගේ අවසන් මැතිවරණය යැයි මට හැඟෙනවා .
මෙතෙක් කලක් මට සුපුරුදු ලේඛන කලාවට යොමු විය නොහැකි වුණා .
යළිත් කාව්‍යකරණයට එළඹීමට මා කැමතියි .
” මේ අතර ඉකුත් මාර්තු මාසයේදී ඉන්දීය ගායිකා ලතා මංගේෂ්කාර් විසින් වජ්පායිගේ හින්දි බසින් ලියැවී ප්‍රකාශිත පද්‍ය කීපයකට ම සංගීතය මුසු කොට තිබිණ .
වජ්පායිගේ සෞඛ්‍ය තත්ත්වය ගැන දේශපාලන කේෂ්ත්‍රයේ අනුමානයන් පහළ වී තිබුණද ඔහුගෙන් පසු පක්ෂ නායකත්වය සම්බන්ධයෙන් මෙතෙක් තීරණයක් ගෙන නැති බවද ඔහු කියා තිබේ .
ප්‍රජාතන්ත්‍රවාදයේ දී අනුප්‍රාප්තික ප්‍රශ්නයක් පැන නොනගින බවත් , තමාගේ ඉවත් වීමෙන් පසු තත්ත්වය පක්ෂය විසින් තීරණය කරනු ඇති බවත් ඔහු කියා ඇත .
කෙසේ වුවත් ඔහුගෙන් පසු නියෝජ්‍ය අගමැති ධූරය හොබවන 76 හැවිරිදි ලාල් ක්‍රිෂ්ණ අද්වානි පක්ෂ නායකත්වයට පත් වනු ඇතැයි කියැවී ඇත .
ඒ . එෆ් . පී . ඊශ්‍රායල් මිසයිල ප්‍රහාර වලින් පලස්තීනුවන් 7 ක් මරුට ඝාසාහිදී ය දෙපසේ ම හමුදා භටයන් 11 දෙනකු ඝාතනය කරමින් , ඊශ්‍රායල් සහ පලස්තීන හමුදා අතර පෙරේදා දකුණු ඝාසා තීරයේ දී සිදු වූ සැඟ වී සිට ප්‍රහාර එල්ල කිරීමේ සිද්ධීන් වලින් අනතුරුව , ඊශ්‍රායලය එල්ල කළ මිසයිල ප්‍රහාරයකින් , පලස්තීන ජාතිකයන් හත් දෙනෙකු මිය ගොස් ඇතැයි වාර්තා වෙයි .
රාෆා සරණාගත කඳවුරු අසලට , ඊශ්‍රායල් මිසයිල ප්‍රහාර දෙකක් එල්ල වූ බැව් සිද්ධිය ඇසින් දුටුවන් පවසද්දී ඊශ්‍රායල් හමුදා ආරංචි මාර්ග සඳහන් කළේ , තම හමුදා වලට බෝම්බ ප්‍රහාර එල්ල කරන්නට , උත්සාහ කරමින් සිටි පලස්තීන සටන්කාමීන් පිරිසක් වෙත , මිසයිල ප්‍රහාරයක් එල්ල කළ බවයි .
ඊශ්‍රායල් හමුදා භටයන් හය දෙනකුට මරු කැඳවමින් පසුගිය අඟහරුවාදා පලස්තීන සටන්කාමීන් විසින් , පුපුරණ ද්‍රව්‍ය රැගත් ඊශ්‍රායල් හමුදා ට්‍රක් රථයක් බිම් බෝම්බ ප්‍රහාරයකින් පුපුරුවා හැරීමේ සිද්ධියට එකටෙක කිරීමක් ලෙස ඊශ්‍රායලය මෙම මිසයිල ප්‍රහාර එල්ල කරන්නට ඇතැයි විශ්වාස කෙරේ .
රොයිටර් .
බැංකු සේවක බිරියට මිටි පහර දී මරා දමා බැංකුව කොල්ල කාලා .
බීජිංහිදී , අසාර්ථක බැංකු කොල්ලයක යෙදුණු චීන ජාතිකයෙකු එහි දී එම බැංකුවේ ම සේවයේ නියුතු සිය බිරිඳගේ හිසට මිටි පහරක් එල්ල කොට මරා දමන ලදැයි රාජ්‍ය මාධ්‍යයෙන් පෙරේදා ප්‍රකාශ විය .
' වෑන් යුලිං ' නම් මේ පුද්ගලයා ඉකුත් මස බැංකු කොල්ලයේ යෙදුණු අවස්ථාවේ එම හිලාර් නගර බැංකු ශාඛාවේ කාර්ය මණ්ඩලයට අයත් දෙදෙනා අතරින් එක් අයෙකු වී ඇත්තේ ඔහුගේ බිරිඳය .
මේ අවස්ථාවේදී ඇය ඔහුගේ කොල්ල ප්‍රයත්නයට එරෙහි වීමෙන් කුපිත වූ ඔහු ගෙන ආ මිටියකින් ඇයගේ හිසට පහර දී ඇය මියෙන්නට හැර , පලා ගොස් තිබේ .
මූල්‍ය අපහසුතා වලින් පෙළුණු ව්‍යාපාරිකයෙකු වූ ' වෑන් යුලිං ' යුආන් 285 , 000 ( ඩොලර් 34000 ) ක් පමණක් රැගෙන පලා යාමට සමත් වී ඇතත් පසුව අත්අඩංගුවට ගෙන ඇත .
ඒ . එෆ් . පී . සිරියාවට පැනවූ ආර්ථික තහංචි ගැන යළි සළකා බලන්න ගල්ෆ් - සහයෝගිතා කවුන්සලයේ මහ ලේකම් අමෙරිකාවට කියයි .
රියාද්හිදීය .
සිරියාව මත ආර්ථික සම්බාධක පැනවීමට අමෙරිකා ජනාධිපති ජෝජ් ඩබ්ලිව් . බුෂ් ගෙන ඇති තීරණය විවේචනයට ලක් කරන ගල්ෆ් සහයෝගීතා කවුන්සලයේ මහ ලේකම් අබ්දුල් රහමන් අල් - අකීයා ඒ පිළිබඳව යළිත් වරක් සළකා බලන ලෙස වොෂිංටනයෙන් ඉල්ලීමක් කළේය .
ඊශ්‍රායලයට එරෙහි සටන්කාමී කණ්ඩායම් වලට අනුගමනය දැක්වීම සහ ඉරාකයේ අමෙරිකා හමුදා වලට එල්ල වන ගරිල්ලා ප්‍රහාර වැළැක්වීමට අපොහොසත් වීම යන චෝදනා මත සිරියාවට එරෙහිව ආර්ථික තහංචි පැනවීමට තමා තීරණය කළ බැව් බුෂ් පෙරේදා ප්‍රකාශ කළේය .
මෙම චෝදනා සිරියාව මුළු මනින්ම ප්‍රතික්ෂේප කර ඇති අතර ගල්ෆ් අරාබි සන්ධානයේ ප්‍රධානියා තව දුරටත් පවසන්නේ අමෙරිකාවේ මෙම ක්‍රියාව පිළිගත නොහැකි සහ කලාපයේ ස්ථාවරභාවයට කිසිදු පිටුවහලක් නොවන අන්දමේ පියවරක් බවයි .
රොයිටර් .
" හුසේන් – අල් " ඉරාකයේ අගමැති ධූරය ප්‍රතික්ෂේප කරයි .
බැග්ඩෑඩයේ දී , ඉරාකයේ අතුරු පාලන රජයේ අගමැති ලෙස තෝරා ගනු ඇතැයි සැලකී තිබුණු හුසේන් – අල් ෂාරිස්තානි එම ධූරය දැරීමට අකමැත්ත ප්‍රකාශ කර ඇතැයි ඉරාකයේ එ . ජා . දූත ලක්දාර් බ්‍රාහිමි ප්‍රකාශ කර තිබේ .
සදාම් යුගයේදී අබුගරේබ් වධකාගාරයේ සිරගතව සිටි ඔහු , ජූනි 30 දා අමෙරිකාවෙන් ඉරාකීයන් වෙත පූර්ණ බලය පැවරීමෙන් පසු බිහිවන ඉරාක අතුරු පාලන රජයේ අගමැති ලෙස අමෙරිකාවෙන් නම් කර තිබිණ .
1991 අබුගරේබ් සිර කඳවුරෙන් පැන ආ තැන් පටන් ඉරාක ජනතාව වෙනුවෙන් විවිධාකාරයෙන් සේවය කර ඇතැයි පවසන ෂාරිස්තානි , තවදුරටත් වෙනත් ආකාර වලින් එම සේවය ලබා දෙනු හැරෙන්නට අගමැති ධූරය පිළිගන්නට කැමති නොවන බව ප්‍රකාශ කර ඇත .
දැනට ඉරාක මානුෂික කටයුතු වල නියැලී ඇති ඔහු තවදුරටත් එම කටයුත්තෙහි නියැලීමට කැමැත්ත පල කොට තිබේ .
රොයිටර් .
ඉරාකයේ පුද්ගල පැහැර ගැනීම් රැල්ල අමෙරිකානු හමුදා සන්ධානයට හිසරදයක් වෙලා .
බැග්ඩෑඩයේදී , ඉරාකයේ අමෙරිකානු ප්‍රමුඛත්වයෙන් යුත් සන්ධාන හමුදාවට එරෙහි විරෝධතාව ප්‍රචණ්ඩකාරි අයුරින් උග්‍ර වෙද්දී අලුතින්ම මතුව ඇති පුද්ගල පැහැර ගැනීම් රැල්ල හමුදා සන්ධානයට මහත් හිසරදයක් වී තිබේ .
සාමාන්‍ය ජපන් වැසියන් තිදෙනකු පෙරේදා පැහැර ගෙන ගොස් ඇති අතර එදිනම කලින් පැහැර ගෙන ගොස් සිටි ද . කොරියානු පූජකවරුන් අට දෙනෙකු මුදා හැරීම ද සිදුව තිබේ .
මේ අතර කැනේඩියානුවෙකු ද පැහැර ගැන්මට ලක්ව ඇති බව වාර්තා වී ඇත .
ජුනි 30 වන විට ඉරාකීය ස්වයං පාලනයකට සැලසුම් සකසමින් සිටින අමෙරිකාවට මෙම නව පැහැර ගැනීම් රැල්ල මහත් ප්‍රශ්නයක්ව තිබේ .
මෙතෙක් අප්‍රසිද්ධව පැවති මුජයිදීන් සේනාංකය නම් කණ්ඩායමක් විසින් ජපන් වැසියන් තිදෙනා පැහැර ගෙන ගොස් ඇත .
අල් ජසීරා චන්ද්‍රිකා නාලිකාවෙන් ඔවුන් තිදෙනා දැක්වෙන වීඩියෝ පටයක් විදහා ඇති අතර තෙදිනක් තුළ ජපන් හමුදා ඉරාකයෙන් පිට නොවුනොත් ඔවුන් පුළුස්සා මරා දමන බවට තර්ජනය කරී තිබේ .
මෙම තිදෙනා අතර කාන්තාවක සිටින බව ද ප්‍රකාශිතය .
එහෙත් සිය ස්වයං ආරක්ෂක බලකායන් ඉරාකයේ ප්‍රතිසංස්කරණ කටයුතු වලට සහායවන්නන් පමණක් බැවින් ඔවුන් ඉවත් නොකරගන්නා බව ජපාන හා කොරියානු බලධාරින් පවසා තිබේ .
මෙයාකාර තර්ජනයන් සන්ධානයේ සෙසු හමුදාවන්ට ද ලැබෙමින් පවතින නමුදු ඔවුන් ද ජපන් කොරියානු ස්ථාවරයේ ම පසුවන බව සඳහන් වේ .
මේ අතර ෆොලුජා හි ගොඩනැගිලි වල සිට කිව නොහැකි සංඛ්‍යාවක පිරිසක් අමෙරිකානු හමුදාවන්ට ප්‍රහාර එල්ල කර ඇති බවත් අතිරේක හමුදාවන් කැඳවීමෙන් පසු ඔවුන් රැඳී සිටි ගොඩනැගිලි වලට ප්‍රති ප්‍රහාර එල්ල කිරීමෙන් දහ දෙනෙකු පමණ ඝාතනය ව ඇති බවත් ප්‍රකාශ වී තිබේ .
සන්ධාන හමුදාවට දකුණෙන් හා බටහිරින් ප්‍රහාර එල්ල කැරෙන අතර ඉකුත් සතිය තුළ පමණක් ඉන් සියයකට අධික පිරිසක් මිය ගොස් ඇත .
ෆොලුජාහිදී , ස්නයිපර් ප්‍රහාර වලින් අමෙරිකානු භටයින් දෙදෙනෙකු ද මිය ගොස් තිබේ .
මේ සියල්ල අතර ඉරාක අතුරුපාලනයේ අභ්‍යන්තර කටයුතු ඇමති නූරි බද්රාන් සිය ඉල්ලා අස් වීම ඉරාකයේ අමෙරිකානු පාලක පෝල් බ්‍රිමර්ට බාර දී තිබේ .
එය අමෙරිකානු සැලසුම් ව්‍යාකූල කරන්නක් බව ප්‍රකාශිතය .
සිය අමාත්‍යාංශයේ කටයුතු පිළිබඳව අමෙරිකාව සෑහීමට පත් නොවීම මත ඉල්ලා අස් වන බව ඔහු කියා ඇත .
ඒ . එෆ් . පී . ඉන්දීය රජයේ මූලික ප්‍රතිපත්ති සැලැස්මෙන් ග්‍රාමීය ජනතා අභිවෘද්ධියට මුල් තැනක් .
නවදිල්ලියේදී , සියයට හත , අටක වර්ධනයක් ඉලක්ක කර ගත් ආර්ථික ප්‍රතිසංස්කරණ ක්‍රියාවලියක් හා ග්‍රාමීය ජනතා අභිවෘද්ධිය මුල් කර ගත් " පොදු වැඩපිළිවෙළ " ලෙස හැඳින්වෙන ඉන්දීය රජයේ මූලික ප්‍රතිපත්ති සැලැස්ම පෙරේදා ප්‍රකාශයට පත් කරිණ .
පාකිස්තානය සමග සාම ක්‍රියාවලිය අඛණ්ඩව ඉදිරියට ගෙන යන බව ඉන් සහතික කරුණු අතර අරාබි රටවල් සමග සබඳතා අලුත් කරන බවද ඉන් කියැවිණ .
එය පූර්ව රජයේ දැඩි ඊශ්‍රායල් සබඳතා වලින් දුරස් වීමක් ලෙස සැලකී තිබේ .
සාමාන්‍යයෙන් වමටබර ස්වරූපයක් උසුලන මේ ප්‍රතිපත්ති මගින් ඉන්දීය ජනගහනයෙන් 70 % ක් වන ග්‍රාමීය ජනතාවගේ සුවසෙත වෙනුවෙන් කටයුතු කරන බවද සහතික කර ඇත .
එක්සත් ප්‍රගතිශීලී සන්ධානය ලෙස හැඳින්වෙන නව රජයේ ආර්ථික ප්‍රතිසංස්කරණ ක්‍රියාවලිය මානුෂික මුහුණුවරක් ගනු ඇති බවද එහි සඳහනි .
ඒ සමගම අධ්‍යාපනය හා ග්‍රාමීය ණය ලබා දීම් සඳහා වැඩි වැඩියෙන් අයෝජනය කිරීමටත් ගොවි ණය බර නිදහස් කරන අතර , බාල ආනයනයන් ගෙන් ගොවීන් රැක ගන්නා බවත් එහි වැඩිදුරටත් දැක්විණ .
මෙම පොදු වැඩපිළිවෙළ තුළින් රජයට ලබා දුන් ජනවරමේ ස්ථාවරත්වය පිළිබිඹු වන බවත් , රජය සියලු ජන කොටස් වල ආරක්ෂාව සලසන බවත් කොංග්‍රස් නායිකා සෝනියා ගාන්ධි කියා තිබේ .
සමාජ ආර්ථික කේෂ්ත්‍රයේ කඩිනම් වෙනසකට යොමුව ඇති මෙම ප්‍රතිපත්ති වැඩි වශයෙන් කෘෂි කේෂ්ත්‍රය අවශ්‍යතා කරෙහි අවධානය යොමු කර ඇති බව අගමැති මන් මෝහන් සිං කීවේය .
ඒ අනුව ගොවීන් , සුළු කර්මාන්ත කරුවන් හා ගැමි කර්මාන්ත වැනි මෙතෙක් නොතකා හැරුණු කොටස් කෙරේ අවධානය යොමු වනු ඇතැයි ඔහු කීවේය .
ලාබ ලබන රාජ්‍යායතන පෞද්ගලීකරණය නොකිරීමට හා පාඩු ලබන ආයතන දැඩි විමර්ශනයකින් පසු පෞද්ගලීකරණය කිරීම රජයේ ප්‍රතිපත්තිය බව ප්‍රකාශ වුණද , ලාබ ලබන රාජ්‍යායතනයන් හි සුළුතර කොටස් ප්‍රාග්ධනය සොයා ගැන්ම උදෙසා විකිණීම සම්බන්ධයෙන් විරුද්ධත්වයක් පල නොකරන බව අගමැති සිං කියා තිබේ .
විදේශ ප්‍රතිපත්තියේදී අරාබි රටවල් සමග සබඳතා දැඩි කරන බවත් , පලස්තීන රාජ්‍යයක් බිහිවීමේ අවශ්‍යතාවය අනුමත කරන අතර , පකිස්තාන සාම ක්‍රියාවලිය ඉදිරියට ගෙන යන බවත් ප්‍රකාශ විය .
රොයිටර් .
මධ්‍යස්ථ මතධාරීන් සමඟ සාකච්ඡාවට ඉන්දීය නව රජය සූදානම් .
නවදිල්ලියේ දී , ඉන්දු - කාශ්මිරයේ මූලික බෙදුම්වාදී කණ්ඩායම් වල මධ්‍යස්ත කොටස් සමඟ ජූලි මස මුල් සතියේ දී පමණ සාම සාකච්ඡා ඇරඹීමට ඉන්දීය නව රජය සූදානම් වෙයි .
මෙම සාකච්ඡාවනට ස්වදේශ කටයුතු පිළිබඳ ඇමැති ෂිව්රාජ් පටිල් සහභාගි වනු ඇති බවත් , සාකච්ඡා වල විෂය පථය පුළුල් කිරීම සම්බන්ධයෙන් තීරණයක් ද ඉක්මනින් ම ගනු ලබන බවත් කාශ්මීර කටයුතු බාර නවදිල්ලි නිලධාරී එන් . එන් . වෝරා කීවේය .
හිටපු අගමැති අතාල් බිහාරි වජ්පායිගේ රජය ෂියා මුස්ලිම් පූජක මවුලාන අබ්බාස් අන්සාරිගේ මූලිකත්වයෙන් යුත් මධ්‍යස්ත මතධාරින් සමග සාකච්ඡා වට දෙකක් පවත්වා තිබුණු අතර ජුනි , මස තෙවැනි වටය පැවැත්වීමට ගිවිස ගෙන තිබිණ .
පූර්ව රජය මැතිවරණයෙන් පරාජයට පත් වී ඇති නමුදු වත්මන් රජය සාකච්ඡා ඉදිරියට ගෙන යනු ඇති බවත් , සාකච්ඡා දිනයන් ස්වදේශ කටයුතු ඇමැති පටිල්ගේ වැඩසටහන් අනුව තීරණය කරෙනු ඇතැයි වෝරා ප්‍රකාශ කළ බවත් සඳහන්ව තිබේ .
ඊයේ ස්වදේශ කටයුතු ඇමැති හමු වී සාකච්ඡා විෂය පිළිබඳ අවධානය යොමු කිරීමට ද නියමිතව තිබිණ .
මේ අතර ශ්‍රී නගර්හි සිට ප්‍රකාශයක් කරන අන්සාරි කියා ඇත්තේ සාකච්ඡා පිළිබඳව තවමත් කිසිදු දැන්වීමක් තම පාර්ශවයට සිදු කර නැතත් , කාශ්මීර ප්‍රශ්නය සාකච්ඡාවෙන් ම විසඳා ගත යුත්තක් බැවින් තමන් සාකච්ඡාවට කැප වී සිටින බවත්ය .
එහෙත් පූර්ව වට දෙකේ දී මෙන් නොව තෙවැනි වටය ඉහළ මට්ටමකට සීමා විය යුතු බව ද ඔහු කියා තිබේ .
මේ අතර ඉන්දීය ආරක්ෂක ඇමැති පුනාබ් මුකර්ජි පවසා ඇත්තේ කාශ්මීර අරගලයට දේශපාලනමය විසඳුමක් ලබා දෙන බවය .
ඒ . එෆ් . පී . ගෝලීය වෙළෙඳාමේ ආදිපත්‍යය බිඳින්න චීනයට සහ රුසියාවට බ්‍රසීලයෙන් ඇරැයුම් .
ෂැංහයි හිදී , ගෝලීය වෙළෙඳාමේ හා දේශපාලනයේ පවත්නා අමෙරිකාව හා යුරෝපා ආධිපත්‍යයට එරෙහිව නැගී සිටිනු පිණිස අංකුර තත්ත්වයේ පවත්නා ගෝලීය සන්ධානයකට චීනය හා රුසියාව එක් වනු දැක්ම බ්‍රසීලයේ කැමැත්ත බව බ්‍රසීල ජනාධිපති ලුයී ඉනාසියෝ ලූලා ද සිල්වා පසුගිය දා ප්‍රකාශ කළේය .
එ . ජා . සංවිධානය වැනි ලෝක සමුළු හමුවේ වෙළෙඳ වර්ධනයන් ඇති කර ගැන්ම හා දේශපාලන ශක්තිය පිළිබිඹු කිරීම පිණිස ඉකුත් වසරේ ජුනි මස බ්‍රසීලය , ඉන්දියාව හා ද . අප්‍රිකාවේ එකතුවෙන් සැදුණු ජී . 3 ( තුනේ කණ්ඩායම ) මෙම අංකුර සන්ධානයයි .
' ජී 3 ළඟදීම රුසියාව හා චීනය සමග ජී 5 වනු දැක්ම අපේ අභිලාෂයැයි චීන සංචාරයක යෙදෙමින් ලූලා පවසා තිබේ .
' ධනවත් රට වලට ඔවුන්ගේ ආරක්ෂණවාදී ප්‍රතිපත්ති ලිහිල් කොට , සංවර්ධනය වන රට වලට ලෝක වෙළෙඳපොලේ වැඩි ඉඩකඩක් ලබා දෙනු පිණිස එම රට වලට බලපෑමක් කළ හැකි දේශපාලනමය බලවේගයක් ගොඩ නැගීමට අපට අවශ්‍ය වී තිබේ .
" යැයිද ඔහු කීය .
ගෝලීය වෙළෙඳ සාකච්ඡා වලදී ධනවත් රටවල ශක්තියට එරෙහිව සංවර්ධනය වන රටවල් සමඟ දැඩිව බැඳෙන ආක්‍රමණකාරී විදේශ ප්‍රතිපත්තියක් ඔහු බ්‍රසිලයට හඳුන්වා දී තිබේ .
ඔහුගේ විදේශ ඇමති සෙල්සෝ අමෝරිම් ඉකුත් වසරේ ලෝක වෙළෙඳ සංවිධාන මුළුවේදී කෘෂිකර්මය පිළිබඳ සාකච්ඡා අවධානයට ලක් කරනු පිණිස දිළිඳු රටවල් ඒකරාශි කළ ජී 20 සංවිධානය සැකසීය .
දැන් ජී 5 දක්වා ව්‍යාප්ත කිරීමට අපේක්ෂිත සංවිධානය ආර්ථික දේශපාලනමය හා සමාජීයය කණ්ඩායමක් වනු දැක්ම සිය අභිප්‍රාය බවද ලූලා කීවේය .
තම ගෝලීය කණ්ඩායම තවමත් ආරම්භක අවස්ථාවේ පවත්නා බැවින් සාමාජිකත්වය පුළුල් කිරීමට මත්තෙන් දැඩි පියවර ගැන්මට සිදු නොකරන බවද ඔහු පැවසීය .
දෝහා නිදහස් වෙළෙඳ සාකච්ඡා වලදී චීනය රුසියාව හා බ්‍රසීලය වැනි රටවල් අත්වැල් බැඳගතහොත් ධනවත් රටවල ගොවි සහනාධාර හා තීරුබදු ආදිය අඩු කර ගැන්මට හැකි වනු ඇතැයිද ඔහු කීවේය .
බ්‍රසීලය ඉන්දියාව හා දකුණු අප්‍රිකාව එක්ව ජී . 3 සංවිධානය නිමැයීමේ එක් දේශපාලන අරමුණක් වී ඇත්තේ එ . ජා . ආරක්ෂක මණ්ඩලයේ සංශෝධනයන් සිදු කර සංවර්ධනය වන රටවල් සඳහා ද එහි නිත්‍ය සාමාජිකත්වය ලබා ගැන්ම පිණිස එ . ජා . සංවිධානය පොළඹවාලීම ය .
මෙහිදී ආරක්ෂක මණ්ඩල නිත්‍ය සාමාජිකත්වය උදෙසා එකිනෙකාට ආධාර කරන බවද ඔවුන් ප්‍රකාශ කර තිබේ .
රොයිටර් .
ඉරාකයේ ජපන් මාධ්‍යවේදීන් දෙදෙනෙක් ප්‍රහාරයකට ලක් වෙති .
ටෝකියෝවේදී ය .
ඉරාකයේ සේවයේ යෙදී සිටින ජපන් ජාතික මාධ්‍යවේදීන් දෙදෙනෙකු , සමාවා නුවරදී වෙඩි ප්‍රහාර වලට ලක් වී ඇතැයි ජපානයේ ප්‍රධාන කැබිනට් ලේකම් හිරෝයුකි හොසෝකා ඊයේ පැවසීය .
ඉරාකයෙන් නිකුත් වන පුවත්පත් වාර්තා වල සඳහන් වී ඇත්තේ මොවුන්ගෙන් එක් අයකු මිය ගොස් ඇති බවය .
මෙයින් එක් අයකු බැන්කොක් නගරය මූලස්ථානය කොට ගත් ප්‍රවෘත්ති සේවයක සඳහන් මාධ්‍යාවේදියකු වන 61 හැවිරිදි ෂින්සුකේ හෂීඩා වන අතර අනෙක් තැනැත්තා බටහිර ජපානයේ ටොටෝරි නගර වැසියකු වන 33 හැවිරිදි කොටාරෝ ඔගාවාය .
ඉරාකය වෙත එවන ලද ජපන් හමුදා දකුණේ සමාවා නගරයේ , මානුෂික ආධාර සැපවීමේ කාර්යයන්හි නිරත වී සිටිති .
ඒ . එෆ් . පී . රාෆා සරණාගත කඳවුරු ආශ්‍රිත පලස්තීන වැසියකු වූ මොහොමඩ් සාරොබ් , සිය මෝටර් රථය අසල සිට ගෙන සිටියදී පසුගිය දා ඊශ්‍රායල් වෙඩි ප්‍රහාරයකින් මරණයට පත් විය .
භූමදානය සඳහා රැගෙන ආ සාරොබ්ගේ මළ සිරුර ප්‍රථම වතාවට දුටු ඔහුගේ දියණිය , ශෝකය දරා ගත නොහැකිව හඬා වැළපුණ අයුරු .
උතුරු කොරියානු රහස් ඔත්තු සේවා නිලධාරීන් , 1970 දශකයේ පැහැර ගෙන යනු ලැබූ ජපන් ජාතික කාන්තාවක වන හිතොමි සෝගායි මේ .
එවකට තරුණ හෙදි ශිෂ්‍යාවක වූ ඇය , පැහැර ගැනීමට ලක් වූයේ සාප්පු ගොස් ආපසු නිවෙස වෙත පැමිණෙමින් සිටියදී ය .
සාඩෝ දූපතේ නගර කාර්යාලයේ දී ඇය මෙසේ සිනා පෑවේ තමා පැහැර ගෙන යන වකවානුවේ තමාගේ වයස අද තම දියණියන් පසුවන වයසට සමාන බව පවසමිනි .
අමෙරිකාවේ ආලින්ටන් ජාතික සුසාන භූමියේ සොහොන් කොත් මත ජාතික ධජය රඳවන සොල්දාදුවෙකි .
මැයි 31 වැනිදාට යෙදී තිබෙන මිය ගිය සෙබලුන් සැමරීමේ දිනය නිමිත්තෙන් සොහොන් කොත් මත කොඩි 2 , 90 , 000 ක් තැන්පත් කෙරෙනු ඇත .
හිස් දෙකක් සහිත මේ එළු පැටවා බිහිකර ඇත්තේ කියුබාවේ හවානා අගනුවරට ආසන්න " බවෝටා " ප්‍රදේශයේ ජුවාන් බොලාතෝස් නැමැත්තා සතු එළු දෙනක විසිනි .
ඔලු දෙකෙන් ම ආහාර ගැනීම සහ හුස්ම ගැනීම සිදු කරන මොහු ඇස් විවර කිරීම මෙන් ම වසා ගැනීමද ඔලු දෙකෙන් ම එකවර කරන බව බොලාතෝස් පවසයි .
ඉතා අපහසුවෙන් මව් කුසයෙන් පිටතට පැමිණි මේ එළුවා දින 110 කට වඩා ජීවත් නොවනු ඇතැයි පශු වෛද්‍යවරු පවසති .
කාශ්මීරයේ ශ්‍රී නගර් අගනුවරින් බැහැර විශාලතම හින්දු පුදබිම වන " ඛීර් භවානි " වෙත වසරක් පාසා හින්දු බැතිමත්හු දහස් ගණනින් ඇදී එති .
වන්දනාව සඳහා පැමිණි ඉන්දු - කාශ්මීර කාන්තාවක් පහන් දල්වද්දී ඇගේ සිඟිති දරුවා එදෙස බලා සිටින අන්දම .
ඉරාක පාලක මණ්ඩලයේ සාමාජිකයන් වන අහමඩ් චලාබි ( වමේ ) සහ සලාමා අල් - ඛෆාජි , දකුණු ඉරාකයේ නාජාෆ් ශුද්ධ නගරය වෙත පෙරේදා පැමිණි අවස්ථාවයි මේ .
නාජාෆ් සිට ආපසු බැග්ඩෑඩය වෙත එමින් තිබූ ඔවුන් රැගත් රියට ප්‍රහාරයක් එල්ල වූ බැව් අල් - ජසීරා රූපවාහිනිය ඊයේ නිවේදනය කළේය .
ආරක්ෂක ඒකකයේ තිදෙනෙක් සහ පෞද්ගලික ආරක්ෂක භටයකු මිය ගිය බැව් වාර්තා වූ නමුදු සලාමාගේ ඉරණම පිළිබඳ පැහැදිලි තොරතුරක් මෙතෙක් ලැබී නොතිබිණි .
සවුදි අරාබියේ ගොඩනැඟිල්ලක් තුළ විදේශිකයන් 50 ක් ප්‍රාණ ඇපකරුවන් වෙයි .
වැඩි දෙනා අමෙරිකානුවන් ; අල් - කයිඩා වගකීම බාර ගනී .
ඉන්දුනීසියාවේ ප්‍රථම වතාවට පැවැත්වෙන සෘජු ජනාධිපතිවරණය ලබන ජූලි 05 වැනිදාට නියමිතව තිබේ .
ජනාධිපතිවරණය සඳහා ඉදිරිපත් වන සුසිලෝ බැම්බෑන් යුදෝයෝතෝ සහ ඔහුගේ සහායකයකුගේ පින්තූර රැගත් හෙල්මටයක් පැළඳ මැතිවරණ ප්‍රචාරක කටයුතු වල නිරත වන ජාකර්තාහි සේවකයෙකි මේ .
මෙවර ජනපතිවරණයේදී යුදෝයෝතෝට ජයග්‍රහණය හිමි වනු ඇතැයි බොහෝ දෙනා විශ්වාස කරති .
කත්මණ්ඩු අගනුවර රජ මාළිගය ඉදිරිපිට පිපිරී ගිය බස් රථය අසල සේවයේ යෙදී සිටින නේපාල හමුදා භට පිරිසකි .
මෙම අනතුරින් එක් අයකු මිය ගිය අතර තවත් 23 දෙනෙකු තුවාල ලදහ .
තිදෙනෙක් අසාධ්‍ය තත්ත්වයේ පසු වෙති .
මලයාසියාවේ මධ්‍යම පෙරාක් ප්‍රාන්තයේ ' ඉපෝ ' හි ඇන 10 , 000 ක් සවි කර තැනූ විශේෂ වේදිකාවක රැඟුම් දක්වන මැය 25 හැවිරිදි ඉන්දීය සම්භාව්‍ය නැටුම් උපදේශිකාවක වන එස් . මාකේවිය .
ගීත 7 ක රිද්මයට විනාඩි 30 ක් තිස්සේ නොනවත්වා මේ ඇන මත රැඟුම් පෑම ඇයට එතරම් අපහසු කාර්යයක් නොවන බව මාකේවි පවසන්නීය .
ඉන්දියාවේ නව පරපුරට මේ සම්භාව්‍ය නැටුම් ශිල්පය හඳුන්වා දීමට සහ එය රට පුරා ජනප්‍රිය කර වීමට ඇය අපේක්ෂාවෙන් පසු වෙයි .
ලෝකයේ දැවැන්තම සහ බරම ශරීර සහිත දරුවන් ලෙස ගිනස් වාර්තා පොතට ඇතුළත් වීමේ උත්සාහයක නිරත ජෝර්ජියාවේ ලූකා මෙලික්සිෆිවිල් ( දකුණේ ) සහ ජෝර්ජ් බිබිලාව්රිය මේ .
( වමේ ) කිලෝ ග්‍රෑම් 26 ක් බර ලූකාගේ වයස මාස 15 ක් වන අතර කිලෝ ග්‍රෑම් 62 ක් බරින් යුත් ජෝර්ජියන් වයස අවුරුදු 5 කි .
ගංවතුරින් අනාථ වී සිටින හයිටියේ පෝට් අවු - ප්‍රින්ස් අග නගරය තදාසන්න වෙරෙටේස් ප්‍රදේශවාසීන්ට බහු ජාතික හමුදා විසින් හෙලිකොප්ටර් මගින් ආහාර ද්‍රව්‍ය සපයන අයුරු .
අසල්වැසි ඩොමිනියානු ජනරජයේ සහ හයිටියේ ගං වතුර විපතින් පීඩාවට පත්වූවන් වෙත අන්තර් ජාතික ආධාර සැපයුම දැන් දිගින් දිගටම සිදු වෙමින් පවතී .
අසල්වැසි රාජ්‍යයන් හා චීනය සම්බන්ධ කෙරෙන මත් ද්‍රව්‍ය ත්‍රිකෝණය ඇතුළත් ප්‍රදේශයේ සිට අමෙරිකාව ඇතුළු බටහිර රට වලට මත් ද්‍රව්‍ය හොර රහසේ ප්‍රවාහනය කිරීම එන්න එන්නම වැඩි වෙමින් පවතී .
චීනයේ යුනාන් පළාතේ කැන්මින් නගරය දක්වා බුරුමයේ සිට විහිදෙන මහා මාර්ගයක ආරක්ෂක මුර කපොල්ලක් අසල දී මත් ද්‍රව්‍ය නාශක අංශයේ පොලිස් භටයකු සුනඛයකු ලවා මෝටර් රථයක මත් ද්‍රව්‍ය තිබේ දැයි පිරික්සූ අන්දමයි මේ .
මැතිවරණ ඉරණම දැන ගන්න ඉන්දීය දේශපාලනඥයෝ ග්‍රහචාරය පිරික්සති .
නවදිල්ලියේදී , වත්මන් ඉන්දීය අගමැති අතාල් බිහාරි වජ්පායි යළි අගමැති ධූරයට පත් වන බවත් , මාධ්‍ය අනුමානයන් කෙසේ PUNCුද මේ 79 වැනි වියේ පසුවන පුද්ගලයා ඉක්මනින් විශ්‍රාම නොයනු ඇති බවත් ඉන්දීය ජ්‍යෝතිශ්ශාස්ත්‍රඥයින්ගේ මතය වී තිබේ .
ඒ සමගම විපක්ෂ කොංග්‍රසද ඉදිරි මැතිවරණයේදී ප්‍රබලත්වයක් විදහන නමුදු රජයක් ගොඩනැගීමට තරම් බලයක් නොලබනු ඇති බව ඔවුන් සඳහන් කර ඇත .
ග්‍රහ – තාරකා පිහිටීම අනුව මෙම අනාවැකිය පවසන නවදිල්ලි දෛවඥයකු වන අජේ බම්බි ඉන්දීය දේශපාලනඥයින් දැන් බහුල වශයෙන් ඔහු සොයා එන නමුදු ඔවුන්ගේ දෛවය වෙනස් කිරීමට හැකියාවක් නැති බවත් එහෙත් සමහරෙකුගේ ගැටලු සමනය කිරිමට මන්ත්‍ර ජප කිරීම් හෝ මැණික් වර්ග පැළදීමට ඔවුන් පොළඹවන බවත් කියා ඇත .
ග්‍රහ චක්‍රය අනුව වජ්පායි , ලක්නව් අසුන වෙනුවෙන් සුභ මොහොතින් නාම යෝජනා බාරදීමට නියමිතව ඇත්තේ බ්‍රහස්පතින්දාය .
ඒ . එෆ් . පී . කාශ්මීර මුස්ලිම් කරැලිකරුවන්ගේ බෝම්බ ප්‍රහාරයෙන් 9 ක් මරුට .
ඇමැතිවරු දෙදෙනකු ඇතුළු 50 කට තුවාල .
යූරිහිදී , ඉන්දු - කාශ්මීරයේ මැතිවරණ රැළියකට කාශ්මීර මුස්ලිම් කැරලිකරුවන් විසින් පෙරේදා බෝම්බ ගැසීමෙන් පුද්ගලයන් 9 දෙනෙකු පමණ මිය ගොස් ප්‍රාන්ත ඇමතිවරුන් දෙදෙනකු ඇතුලු 50 දෙනෙකු පමණ තුවාල ලබා තිබේ .
සටන් විරාමයක් ක්‍රියාත්මක ඉන්දු - පකිස්තාන දේශසීමාසන්න යූරි ප්‍රදේශයේදී ඇති වූ මේ සිද්ධිය ඉන්දීය මහ මැතිවරණයට අදාළ පළමු ප්‍රචණ්ඩකාරිත්වය ලෙස හැඳින්වී තිබේ .
බෝම්බ ප්‍රහාරයත් සමඟ රැස්ව සිටියන් හිස් ලූ ලූ අත පලා යන්නට වූ අතර පොලිසිය අහසට වෙඩි තැබීමෙන් කැරලිකරුවන් පළවා හැර ඇත .
සමහරෙකු ලේ විල් මැද වැටී සිටි අතර සෙස්සෝ මොර දෙමින් පලා ගිය බව ඇසින් දුටුවෝ කියති .
මෙය සාමයේ සතුරන් විසින් සිදු කළ නිහීන ක්‍රියාවක් බවත් , මැතිවරණය කඩා කප්පල් කිරීමට ඔවුන් දරන ප්‍රයත්නය මුළුමනින්ම ව්‍යර්ථ වනු ඇති බවත් කාශ්මීර මහ ඇමති මෆ් ටි මොහමඩ් සයිඩ් කියා ඇත .
මෙම ප්‍රහාරය සිදු වන විට ප්‍රාන්ත මුදල් ඇමති මුසාෆර් හුසේන් වීග් හා සංචාරක ඇමති ගුලාම් හසන් මීර් ආධාරකරුවන්ගේ ජය ගෝසා මැද පාසල් ගොඩනැගිල්ලකට ඇතුලු වෙමින් සිට ඇත .
පිපිරීමෙන් තුවාල ලත් 50 අතර මෙම ඇමති දෙපොලද වෙති .
එතරම් ප්‍රසිද්ධියක් නැති ' කාශ්මීරය බේරා ගැන්මේ ව්‍යාපාරය ' නම් සංවිධානයක් ප්‍රහාරයේ වගකීම බාර ගෙන ඇති අතර මැතිවරණ රැලි වලට ඉදිරියේ දී ද පහර දෙන බවට තර්ජනය කර තිබේ .
කාශ්මීර ජාතිකයන් මැතිවරණයට සහභාගි නොවිය යුතු බවට ද ඔවුන් අනතුරු අඟවා තිබේ .
ඒ . එෆ් . පී . වතිකාන් නුවර දැඩි ආරක්ෂක විධි විධාන මැද පාප් වහන්සේ පාස්කු ඉරිදා පූර්‍ව දේව මෙහෙය පවත්වති .
වතිකාන් නුවරදී , යේසුස් ක්‍රිස්තුස් වහන්සේ ගේ මළවුන්ගෙන් නැගිටීම අනුස්මරණය කැරෙන පාස්කු ඉරිදා මූලික දේව මෙහෙයට මත්තෙන් පෙරේදා රාත්‍රියේ ශාන්ත පීතර චතුරශ්‍රයේ තෙපැයක් තිස්සේ පැවති දේව මෙහෙයට දෙවන ජුවාම් පාවුළු පාප්තුමා අසනීප තත්ත්වයෙන් මැද වුව සහභාගි වූහ .
පාකින්සන් රෝගයෙන් පෙළෙන 83 හැවිරිදි පාප්තුමාට වාතරක්තය හේතු කොට ගෙන ඇවිද ගත නොහැකි හෙයින් අල්තාරය වෙත රැගෙන එන ලද්දේ රෝද පුටුවකිනි .
වෙහෙස විය නොහැකි බැවින් දේව ගීතිකා ගායනයේදී කාදිනල්වරු දෙදෙනෙක් උන්වහන්සේ වෙනුවෙන් එම කාර්ය නිම කළහ .
බැසිලිකා දෙව් මැදුරේ විශාල ඉටිපහනක ග්‍රීක හෝඩියේ මුලකුර හා අගකුර වන ඇල්ෆා සහ ඹමෙගා යන්න පාප්තුමා විසින් සටහන් කිරීමෙන් පසු එය මූලික අල්තාරය වෙත ගෙන යන ලදී .
ඉන් පසු සභාවම ඉටි පහන් දැල්වීමෙන් අනතුරුව බැසිලිකා දෙව් මැදුරේ විදුලි පහන් දල්වන ලදී .
මෙම දේව මෙහෙයේදී පාප්තුමා නව පූජකවරුන් 7 දෙනෙකු බෞතීස්ම කළහ .
ඊයේ පාස්කු දේව මෙහෙයේදී පාප්තුමා පවත්වන දේශනයේදී ඉරාකය සම්බන්ධයෙන්ද ප්‍රකාශයක් කරනු ඇතැයි අපේක්ෂා කරී තිබිණ .
මෙවර පාස්කු සමයේ වතිකාන් නුවර ආරක්ෂාව දැඩි කර ඇත්තේ 1981 දී වෙඩි ප්‍රහාරයකට ලක්ව දිවි බේරා ගත් පාප් වහන්සේට මෙවර යළි අනතුරක් පැමිණ විය හැකි බවට බුද්ධි අංශ වලින් අනතුරු අඟවා තිබෙන බැවිනි .
රොයිටර් .
අප්‍රිකාවේ දීර්ඝම සිවිල් යුද්ධයට නිමාවක් .
සුඩාන රජයත් කරලිකරුවෝත් ගිවිසුමකට අස්සන් තබති .
තායිවාෂාහිදී , අප්‍රිකාවේ දීර්ඝතම සිවිල් යුද්ධයේ නිමාවක් දකින අයුරින් සුඩාන රජය හා සුඩාන ජනතා විමුක්ති හමුදාව නම් කරලි කණ්ඩායම අතර පෙරේදා ගිවිසුමක් අත්සන් කරිණ .
ලොව දරුණුම මානුෂික අර්බුදයක් පිළිබිඹු කරන්නේ යැයි එ . ජා . සංවිධානයෙන් ප්‍රකාශිත සුඩානයේ බෙදුම්වාදී ගැටුම් උග්‍රව ඇති ඩාෆුර් ප්‍රදේශය මෙම ගිවිසුමෙන් ආවරණය නොවන නමුදු එය එම ප්‍රදේශයේ සාමයට මග පෑදීමට පෙළඹවීමක් වනු ඇතැයි පැවසී තිබේ .
ගිවිසුම අස්සන් කිරීමෙන් පසු දෙපාර්ශවයෙන්ම කියැවුණේ එය රටට සාමය උදා කිරීමට ඉවහල් වනු ඇති බවය .
දෙමිලියනයක ජනතාවක් මිය ගොස් තවත් සිව් මිලියනයකට උන්හිටි තැන් අහිමි කළ 21 වසරක සුඩාන සිවිල් යුද්ධය මෙම ගිවිසුමෙන් අවසන් වනු ඇති අතර යළිත් එවැනි තත්ත්වයක් රටේ පැන නොනගිනු ඇතැයි කරලි නායක ජෝන් ගරන් කීවේය .
' සාමාපේක්ෂාවෙන් අති දුෂ්කර ගමනක යෙදෙමින් සිදු කළ චාරිකාවේ අවසන් කඳු මුදුනට පැමිණි ඇතැයිද ඔහු කීය .
ගිවිසුම අස්සන් කිරීමත් සමග රට පුරා ප්‍රීති ප්‍රමෝදයක් පැතිර ඇති අතර ඊට ආශිර්වාද කරමින් දේව මෙහෙයන් පවා පැවති බව ප්‍රකාශිතය .
රොයිටර් .
බංගලදේශ මහ වැඩවර්ජනය නිමයි .
රජයේ මර්මස්ථාන රැකීමට ආරක්ෂක හමුදා පියවර ගනී .
ඩකාහිදී , බංගලදේශ රජය නෙරැපීම අරමුණු කර ගත් දෙදින මහ වැඩ වර්ජනයේ අවසන් දිනය වූ පෙරේදා රජයේ මර්මස්ථානයන් රැකීමට ආරක්ෂක හමුදා පියවර ගෙන තිබිණ .
අප්‍රියෙල් මස අග වන විට හදිසි මහ මැතිවරණයකට රජය යොමු කිරීමේ අදිටනින් අගමැතිනි ඛලීඩා සියාගේ රජයට එරෙහිව විපක්ෂ අවාමිලීගය මෙහෙයවන වර්ජන රැල්ලක නවතම වැඩවැරුම පැවති පෙරේදා එය සාමකාමීව නිම විය .
මෙහිදී විදුලි බල මධ්‍යස්ථාන , චිතගොං වරාය , තෙල් පිරිපහදුව වැනි මර්මස්ථාන රැක ගැන්මට පියවර ගෙන ඇත්තේ සිවිල් පාලනය පහසු කරනු පිණිසය .
රටේ අපරාධ හා දූෂණය මැඩලීමට රජය අපොහොසත් වී ඇතැයි අවාමි ලීගය චෝදනා කරන අතර රජය පවසන්නේ ඉකුත් අවාමිලීග රජයෙන් ඔවුනට බාර වුණේ සාමය හා නීතිය බිඳ වැටුණු රටක් බවය .
පෙබරවාරි මාසයේදී සිට මේ වන විට විපක්ෂයේ අනුග්‍රහයෙන් වැඩවර්ජන 7 ක් පැවත ඇත .
ඉන් දිනකට ඩොලර් මිලියන 60 කට වැඩි පාඩුවක් රටට සිදුව තිබේ .
ඒ . එෆ් . පී . බැග්ඩෑඩයේ ඊයේත් පිපිරීම් කිහිපයක් .
බැග්ඩෑඩයේදීය .
ඊයේ ( ඉරිදා ) අලුයම් කාලයේ බෝම්බ පිපිරීම් කිහිපයකින් නිකුත් වු විශාල ශබ්ද බැග්ඩෑඩි නගරය හරහා දෝංකාර දුන් බවත් අමෙරිකානු පරිපාලන මධ්‍යස්ථාන පිහිටි ' හරිත කලාපය ' දෙසින් අහස දෙසට දුමාරය විහිදී ගිය බවත් වාර්‍තා වී තිබිණි .
මෙම පිපිරවීම පිළිබඳව දැඩි තොරතුරු අමරිකාව ප්‍රමුඛ බැග්ඩෑඩයේ සන්ධාන හමුදා වෙත ලැබී නොතිබුණු අතර සදාම් හුසේන්ගේ ප්‍රධාන මාළිගය පිහිටි ' හරිත කලාපය ' වෙත එල්ල වන ගරිල්ලා ප්‍රහාර එන්න එන්නම වැඩි වෙමින් පවතී .
රොයිටර් .
නේපාල මාඕවාදීහු බස් රථයක් පුපුරුවා හරිති එක් අයකු මරුට .
කත්මන්දුහි දීය .
ඊයේ අලුයම නේපාලයේ කත්මණ්දු අගනුවර බස් රථයක බෝම්බයක් පුපුරා යාමෙන් එක් අයකු මිය ගොස් තවත් 16 දෙනකුට තුවාල සිදු වී ඇති අතර තුවාල කරුවන්ගෙන් 8 දෙනකු අසාධ්‍ය තත්ත්වයේ පසුවන බව පොලිසිය පැවසීය .
බටහිර නේපාලය බලා ධාවනය වෙමින් තිබූ මෙම බස් රථය , පිපිරීමෙන් මුළුමනින්ම විනාශයට පත් වී ඇති අතර , පිපිරීම සිදු වන්නට පෙර එයින් බැස ගිය පුද්ගලයන් තිදෙනකු මාඕවාදී ගරිල්ලන් බවත් , බෝම්බය අටවා ඇත්තේ ඔවුන් බවත් පොලිස් පරීක්ෂණ වල දී අනාවරණය වී තිබේ .
ඒ . එෆ් . පී . බැග්ඩෑඩයේ වීදි සටන් උග්‍ර අතට අමෙරිකානුවකු ප්‍රාණ ඇපකරුවකු ලෙස තබා ගනී .
බැග්ඩෑඩයේ , ඉරාකයේ බැග්ඩෑඩ් අගනුවර පුරාද වීදි සටන් පැන නැගී ඇති අතර අමෙරිකානුවෙකු ප්‍රාණ ඇපකාරයකු බවට පත් කර ගත් සටන්කාමීන් ඔහු මරා දමන බවට තර්ජනය කර තිබේ .
මේ අතර සුන්නා මුස්ලිම් බලකොටුව වන ෆොලූජා හා ෂියා බලකොටුවක් වන කර්බලා හි පිළිවෙළින් 12 පැය සටන් විරාමයක් හා තෙදික සටන් විරාමයක් ඇති වන ලකුණු පහල වී තිබේ .
සටන්කාමීන් හා අමෙරිකානු හමුදා අතරට තවත් මැදිහත්කරුවන් විසින් සටන් විරාමයක් සම්බන්ධයෙන් සාකච්ඡා සිදු කර ඇත .
කර්බලාහිදී , ෂියා මුස්ලිම් පාර්ශවයෙන් ප්‍රකාශ වී ඇත්තේ අද සඳුදා මධ්‍යම රාත්‍රිය තෙක් කර්බලාහි රැදවුණු පෝලන්ත හා බල්ගේරියානු බලකායන්ට එරෙහි ප්‍රහාර අත්හිටු වන බවය .
මෙය අරාබි බැතිමතුන්ට ආගමික අනුස්මරණෝත්සව සඳහා ඉඩ සැලසීමක් වන නමුදු හීෂණකාරි ප්‍රහාරයන් ගැන අවධානයෙන් පසුවන ලෙස ඔවුන් බැතිමතුන් ගෙන් ඉල්ලා තිබේ .
මේ අතර ෆොලූජාහි දොලොස් පැයක සටන් විරාමයකට එකගත්වය පල කර ඇති බවත් ඒ කාලය තුළ සන්ධාන හමුදා නගරයෙන් ඉවත් විය යුතු බවත් පැවසී තිබේ .
නැගෙනහිර චීනයේ රුගාවෝ නගරය ප්‍රසිද්ධ වී තිබෙන්නේ චීනයේ දීර්‍ඝායුෂ ලබන්නන්ගේ භූමිය වශයෙනි .
ලක්ෂ 14 1 / 2 ක් පමණ වන නගර වැසියන්ගෙන් වයස අවුරුදු 100 ඉක්මවූවන්ගේ සංඛ්‍යාව 200 කට වැඩි වන අතර , අනූ විය ඉක්මවූවෝ 4000 ක් වෙසෙති .
වයස අවුරුදු 104 ක් වන යුෂෙන් නැමැති මේ කාන්තාව , පසුගිය 9 වැනිදා සියවස් ඉක්මවූවන්ගේ හමුවකදී සම්මුඛ සාකච්ඡාවකට සහභාගි වී සිටින අයුරුයි මේ .
බටහිර ඉවුරේ රමල්ලා නගරයේ සිය අංගනයේ පැවැත්වූ පාස්කු උත්සවයකදී පලස්තීන නායක යසර් අරපත් බාල දක්ෂ ඇඳුමින් සැරසී දරුවන් සමග ඡායාරූපයකට පෙනී සිටි අයුරුය මේ .
වතිකාන් නුවර ශාන්ත පීතර බැසිලිකා දෙව් මැදුරේදී පෙරේදා පැවති පූර්ව පාස්කු දේව මෙහෙයට එක් වූ දෙවන ජුවාම් පාවුලු පාප් වහන්සේ ඉටි පහනක් අතැතිව සිටින අයුරුය මේ .
ඊයේ පාස්කු ඉරිදා ශාන්ත පීතර චතුරශ්‍රයේ පැවැත්වීමට නියමිත වූ එළිමහන් දේව මෙහෙයට 100000 ක් පමණ ආකර්ෂණය වනු ඇතැයි පැවසී තිබිණ .
බංගලිදේශයේ ආනයනික කිරි පිටි මිල ඉහළ යාමට එරෙහිව රාජ්‍ය නොවන සංවිධානයක මෙහෙයවීමෙන් ඩකා නගරයේ පැවති දෙපැයක සංකේතාත්මක උපාවාසයකදී බංගලදේශ දරු දැරියන් පිරිසක් හිස් කිරි බෝතල් අත දරා සිටි අයුරු .
නේපාලය , දේශපාලන අස්ථාවරත්වය මැද මාඕවාදී විරෝධතා උග්‍ර කැරේ .
කත්මන්දුහිදී , නේපාලයේ රාජකීය හිතවාදී අගමැති සූර්ය බහදූර් තාපා ධූරයෙන් ඉවත් වී තෙසතියක් ගතව ඇති අතර මතුව ඇති දේශපාලන හිඩැස සිය වාසියට හරවා ගනිමින් මාඕවාදි කැරලිකරුවන් වැඩ වර්ජන තත්ත්වයන් උග්‍ර කර තිබෙන බව ප්‍රජාතන්ත්‍රීය ක්‍රියාකාරිකයෙකු වන මදාව් ගෝපාල් උපාධ්‍යායි කියා තිබේ .
රජයේ බලපෑම වියැකී ගොස් ඇති තත්ත්වයක් මැද සාමාන්‍ය දිවි පෙවත අවුල් කරමින් කැරලිකරුවන් ගේ ශක්තිය විදැහීමට ඔවුන් පෙළඹී ඇතැයි ඔහු පවසයි .
මේ නිසා විරෝධතා දැක්මේ වැඩි වාසියක් මාඕවාදීන් හා ඔවුන්ට අනුබද්ධ කොටස් හිමි කර ගෙන ඇතැයි ද ඔහු පැවසීය .
වීදි විරෝධතා බලපෑම් මැද අගමැති සූර්ය බහදූර් තාපා ඉවත් වීමෙන් පසු ගයනේන්ද්‍ර රජු විපක්ෂ දේශපාලනඥයින් සමග විවෘත සාකච්ඡා පැවැත්වීමට පෙළඹුනද ඒවාද අසාර්ථක වී තිබේ .
මේ නිසා තවදුරටත් විරෝධතා උද්ඝෝෂණ වල නියැලෙන බව විපක්ෂය කියා ඇත .
මේ අවිනිශ්චිත තත්ත්වයෙන් උපරිම ප්‍රයෝජන ගෙන ඇත්තේ මාඕවාදීන්ය .
මැයි 18 - 20 දක්වා වැඩ වර්ජන මාලාවක් මෙහෙයවූ ඔවුන් , විවිධ කම්කරු කේෂත්‍රයන්හි තවත් වැඩ වර්ජන මාලාවක් කැඳවා ඇත .
එය ජුනි 7 - 9 තෙදින සංචාරක කේෂත්‍ර කම්කරු වර්ජනයකින් කුලුගැන්වීමට ඔවුහු කටයුතු කරමින් සිටිති .
මේ අතර ඔවුන් විසඳුම් පතා රජුට සමීප බලධාරීන් සමග රහසේම සාකච්ඡා පවත්වන බවද ප්‍රකාශ වී තිබේ .
නව ව්‍යවස්ථාවක් සැකසීමේ එකඟතාවය ඇතිව අවංකත්වය පිළිබිඹු කරන්නේ නම් නව සටන් විරාමයකට එළඹීමට හා සාකච්ඡාවට ඔවුන් කැමැත්ත ප්‍රකාශ කර ඇතැයි රජය හා මාඕවාදීන් අතර අතරමැදියෙකු ලෙස ක්‍රියා කරන පද්ම රත්න තුලාධර් කියා ඇත .
ඒ . එෆ් . පී . චීනය , ගෑස් නලයක් පිපිරී 5 ක් නසිති .
39 කට තුවාල .
බීජිංහිදීය .
නිරිතදිග චීනයේ පෙරේදා සිදු වූ ගෑස් නළ පිපිරීමකින් පස් දෙනකු මිය ගොස් තවත් 39 ක් පමණ තුවාල ලබා ඇතැයි වාර්තා වෙයි .
සිචුආන් පළාතේ ලුස්හොමි නගරයේ දී මෙම අනතුර සිදු වී ඇත්තේ මහා මාර්ගයක් අලුත්වැඩියා කරමින් සිටි සේවක පිරිසක් අතිනි .
තුවාලකරුවන් සියලු දෙනාම රෝහල්ගත කළ බවත් ඔවුන් ඇතැමෙකුගේ තත්ත්වය බරපතල බවත් නගර සභා නිලධාරීහු පවසති .
ඒ . එෆ් . පී . ඉන්දීය අගමැතිට බුෂ් ගෙන් සුභපැතුම් .
නවදිල්ලියේ දී , අමෙරිකා ජනාධිපති ජෝර්ජ් බඩ්ලිව් බුෂ් පෙරේදා ඉන්දීය අගමැති මන් මෝහන් සිං අමතමින් ඔහු අගමැති ධූරයට පත් වීම හා මැතිවරණයෙන් කොංග්‍රස් පක්ෂය ලත් ජයග්‍රහණය ගැන සුභ පැතූ අතර දෙරට අතර සබඳතා තහවුරු කිරීම සම්බන්ධයෙන් ද සාකච්ඡා කළේය .
විනාඩි 8 ක පමණ කාලයක් පැවති මේ දුරකතන සබඳතා බෙහෙවින් සුහදශීලි වූ බව විදේශ අමාත්‍යාංශ ප්‍රකාශක නව්ටෙජ් සර්නා පැවසීය .
ඉදිරි කාලයේ දී දෙරටේ ම ජාතික ආරක්ෂක උපදේශකයින් අතර නිරන්තර සබඳතාවක් ඇති වන බව ද එම සංවාදයේ දී තහවුරු වී තිබේ .
රොයිටර් .
දෙරටේම සාම විරෝධීන්ට එකසේ තදින් සිටිමු .
මුෂාරෆ් මන් මෝහන්ට කියයි .
ඉස්ලාමාබාදයේදී , ඉන්දු පාකිස්තාන ප්‍රශ්න වලට විසඳුම් සෙවීමේදී සාම විරෝධී අන්තවාදීන්ට එරෙහිව දෙරටම දැඩි අභීතභාවයක් හා ධෛර්යක් පිළිබිඹු කළ යුතු යැයි පකිස්තාන ජනාධිපති පර්වේස් මුෂාරෆ් ප්‍රකාශ කර තිබේ .
පකිස්තාන රූපවාහිනී සාකච්ඡාවකදී මේ බව ප්‍රකාශ කර ඇති ඔහු , ඉන්දීය අගමැති මන් මෝහන් සිං සමග පැවති ඉකුත් සාකච්ඡාවේදී අර්බුද විසඳුම් සාකච්ඡා සම්බන්ධයෙන් ඔහු දැඩි සුභවාදී පිළිPUNCක් පිළිබිඹු කරන්නකු බව වැටහුණේ යැයි කියා තිබේ .
" සිං හොඳ ආර්ථික විද්‍යාඥයෙක් .
දෙරටේම ජනතා සුභසෙතට යොමු වූ ආර්ථිකයක් ගැන ඔහු විශ්වාසය තබනවා .
මේ තත්ත්වය මැද ඉන්දියාව සමග සාකච්ඡාවට එළඹීම ප්‍රශ්නයක් නොවන බව මට සහතිකයි " යනුවෙන් ඔහු පැවසීය .
ප්‍රශ්න විසඳීම දෙරටටම පහසු නොවනු ඇති බවත් එසේ වන්නේ දෙරටේම සිටින අන්තවාදීන් නිසා බවත් පැවසූ ඔහු එනිසාම දැඩි අභීත බවක් හා ධෛර්යමත් බවක් දෙරටම සතු විය යුතු බව කීවේය .
රොයිටර් .
සවුදි අරාබිය , ප්‍රාණ ඇපකරුවන් රැඳවූ ගොඩනැගිල්ල කමාන්ඩෝ භටයෝ වටලති .
දැනටමත් 16 ක් මැරිලා .
සවුදි අරාබියේ කොහොබාර්හිදීය .
අල් කයිඩා ත්‍රස්ත ජාලයට සම්බන්ධ යැයි සැක කරනු ලබන සටන්කාමී කණ්ඩායමක් විසින් සවුදි අරාබියේ කොහොබාර් ප්‍රදේශයේ ගොඩනැගිල්ලක් තුළ විදේශිකයන් 50 දෙනකු ප්‍රාණ අපකරුවන් වශයෙන් රඳවා ගෙන ඇතැයි වාර්තා වෙයි .
සවුදි අරාබියේ තෙල් සම්පත් බහුල ප්‍රදේශයක් වන කොහොබාර් නගරයේ මෙම හය මහල් ගොඩනැගිල්ල දැනටමත් වටලා සිටින සවුදි කමාන්ඩෝ බලකා භටයෝ ප්‍රාණ ඇපකරුවන් බේරා ගැනීමේ ප්‍රබල උත්සාහයක යෙදී සිටිති .
ගොඩනැලිල්ලේ හය වැනි මහලේ රඳවා ගෙන සිටින ප්‍රාණ ඇපකරුවන්ගෙන් 16 දෙනෙක් දැනටමත් ඝාතනයට ලක් වී ඇතැයි ප්‍රකාශ වී ඇති අතර දෙපසේ වෙඩි හුවාමාරුවකදී මේ වන විට සවුදි ජාතිකයන් නව දෙනකු විදේශිකයෝ හත්දෙනකු සහ සවුදි ආරක්ෂක නිලධාරීන් හත් දෙනකුද මරණයට පත් වී ඇත .
මිය ගිය විදේශිකයෝ අතර අමෙරිකානු , බ්‍රිතාන්‍ය , ඊජිප්තු , පිලිපීන ඉන්දියානු සහ පාකිස්තාන ජාතිකයන් සිටින බව ආරක්ෂක හමුදා ආරංචි මාර්ග වලින් පැවසී තිබේ .
සවුදි අරාබියේ පාලන කටයුතු අස්ථාවර කිරීමේ අරමුණින් මසක් තුළ එරටට එල්ල කරන ලද දෙවැනි ප්‍රහාරය වන මෙහි වගකීම ඉස්ලාමීය වෙබ් අඩවියක් ඔස්සේ අල් කයිඩා ත්‍රස්ත ජාලය විසින් බාර ගෙන ඇතැයි මේ අතර වාර්තා වී තිබේ .
ප්‍රදේශයේ දැවැන්ත තෙල් සමාගම් වලට අයත් කාර්යාල රාශියක් පිහිටා ඇති මෙම සුපිරි ගොඩනැගිල්ල අත්පත් කර ගත් ත්‍රස්තවාදීන් කොහොබාර් නගරයේ තෙල් මධ්‍යස්ථාන ඉලක්ක කර ගනිමින් ප්‍රහාර එල්ල කිරීමට ඉඩ ඇතැයි යන බිය හේතුවෙන් දැනටමත් තෙල් බැරලයක මිල ඩොලර් 40 දක්වා ඉහළ නැග ඇතැයි මේ අතර තෙල් වෙළෙඳපොළ ආරංචි මාර්ග වලින් ප්‍රකාශ වී තිබේ .
රොයිටර් .
ඒ . එෆ් . පී . ඇෆ්ගනිස්තානයේ දී අමෙරිකා භටයන් 4 ක් මරුට .
කාබුල්හිදී ය .
ලබන සැප්තැම්බර් මාසයේ පැවැත්වීමට නියමිත ඇෆ්ගනිස්තාන මහ මැතිවරණය කඩාකප්පල් කිරීමේ ප්‍රචණ්ඩ ක්‍රියා තව තවත් උත්සන්න කරමින් දකුණු ඇෆ්ගනිස්තානයේදී පෙරේදා තවත් අමෙරිකානු සොල්දාදුවන් සිව් දෙනකු ගරිල්ලා ප්‍රහාර වලින් ඝාතනය වී ඇතැයි වාර්තා වෙයි .
සාබුල් ප්‍රදේශයේ සිදු වූ මෙම අලුත්ම ඝාතන සිද්ධියත් සමග පසුගිය අගෝස්තු මාසයේ සිට ඇෆ්ගනිස්තානයේදී ඝාතනය වූ විදේශ හමුදා භට සංඛ්‍යාව 700 ද ඉක්මවා ඇති අතර බොහෝ විට මෙම චෝදනාව එල්ල වී ඇත්තේ අල් - කයිඩා සහ තලේබාන් සටන්කාමී සංවිධාන වලටයි .
ඇෆ්ගනිස්තානයේ ක්‍රියාකාරී විදේශ හමුදා වලට පමණක් නොව ඇෆ්ගන් රජයේ හමුදා වලට සහ විදේශාධාර සංවිධාන සාමාජිකයන්ට ද එරෙහිව තමන් ' ශුද්ධ යුද්ධයක් ' මෙම ත්‍රස්ත සංවිධාන විසින් ප්‍රකාශයට පත් කර තිබේ .
රොයිටර් .
විපක්ෂ උද්ඝෝෂණ හා කරලි මර්දනයට පොලිසිය හා හමුදාවට නේපාල රජුගේ වැඩි බලතල .
කත්මන්දු හි දී .
නේපාල අගනුවර පස් දෙනෙකුට වඩා රැස්වීම ඉකුත් බ්‍රහස්පතින්දා පටන් තහනම් වීමෙන් සහ ගයනේන්ද්‍ර රජු විසින් පුද්ගලයන් අත්අඩංගුවට ගැන්ම හා නිවාස සෝදිසිය සඳහා පොලිසියට හා හමුදාවට වැඩි බලතල ලබා දෙන නීතයක් යළි පණ ගැන්වීමෙන් පසු පෙරේදා පැවති ප්‍රජාතත්ත්‍ර හිතෛෂී උද්ඝෝෂණයකදී පන්සීයක පමණ පිරිසක් අරගල මර්දන පොලිසියෙන් අත්අඩංගුවට ගෙන තිබේ .
ත්‍රස්තවාදී ක්‍රියා සම්බන්ධයෙන් සැකපිට පුද්ගලයන් අත්අඩංගුවට ගැන්ම හා නිවාස සෝදිසියට බලය පැවරෙන නීතිය 2002 අප්‍රියෙල් මස පණවන ලද්දේ දෙවසරක කාලයක් සඳහාය .
ඒ අනුව පසුගිය දා මෙම නීතිය අවලංගු වූ නමුදු පාර්ලිමේන්තුවක් රහිතවම ගයනේන්ද්‍ර රජු විසින් යළි එම නීතිය පණගන්වා තිබේ .
ත්‍රස්ත මර්දනය සඳහා ඇති කළ මේ නීතිය දැන් යළි පණ ගැන්වී ඇත්තේ ප්‍රජාතත්ත්‍රවාදය ඉල්ලා කැරෙන විපක්ෂ උද්ඝෝෂණ රැල්ලක් හමුවේය .
සෙනසුරාදා රජ මාළිගය අබියස උද්ඝෝෂණය කළ පිරිස් වැටලූ පොලිසිය ඔවුනට බැටන් ප්‍රහාර එල්ල කර ඇත .
උද්ඝෝෂකයින්ද පොලිසියට ගල් මුල් වලින් පහර දී තිබේ .
ගල් මුල් වැදුණු සමහර පොලිස් හටයන්ගෙන් ලේ වැගිරෙනු දුටුවෝද වෙති .
ඉකුත් සිකුරාදා මාළිගය අබියස මෙවන් උද්ඝෝෂණ පැවතියද කටුකම්බි මාර්ග බාධක ඉක්මවා යාමට පොලිසිය උද්ඝෝෂකයන්ට ඉඩ නොදුනි .
සිකුරාදා 1600 ක් පමණ අත්අඩංගුවට ගෙන පසුව මුදා හැර ඇත .
පෙරේදා අත්අඩංගුවට ගැනුණවුන් සත්ව ගාල් වල පවා රදවමින් හා ඔවුනට ඇවැසි කෑම බීම පවා ලබා නොදෙමින් අමානුෂික අයුරින් සලකන බවද විපක්ෂයෙන් වෝදනා නැගී තිබේ .
රජය රැස්වීම් තහනම් කොට ඇත්තේ මාඕවාදීන් ඒ අතරට රිංගා ගත හැකි බැවිනැයි සඳහන් කර තිබේ .
රජුට හා රජයට විරුද්ධව විපක්ෂ උද්ඝෝෂණ දැඩි වෙද්දී මාඕවාදී ප්‍රහාරයන්ද උග්‍ර වෙමින් පවතී .
මේ ද්වි අර්බුදය හමුවේ නේපාලය භයානක තත්ත්වයක් කරා යොමු වෙමින් පවතින බව විශ්ලේෂකයන්ගේ මතය වී තිබේ .
ඒ . එෆ් . පී . රොයිටර් .
හයිටි - ඩොමිනිකන් ගංවතුර .
දැනට 2000 ක් මිය ගිහින් .
පෝට් - අයු - ප්‍රින්ස්හිදී , හයිටි හා ඩොමිනිකන් ජනරජයේ ගංවතුර හා නාය යාමෙන් මිය ගිය සංඛ්‍යාව ඊයේ වන විට 2000 කට ආසන්නව තිබිණි .
හයිටියේ එක් නගරයකින් පමණක් මඩ තට්ටු වලට යට වූ මළ සිරුරු දහසක් පමණ සොයා ගෙන ඇත .
සන්නිවේදන පහසුකම් නොමැති පෙදෙස් වලින් වඩ වඩාත් මළ සිරුරු මතු වෙමින් තිබෙන බව ප්‍රකාශිතය .
හයිටියේ පමණක් 1660 ක පමණ මළ සිරුරු සොයා ගෙන ඇති අතර ඩොමිනිකන් රාජ්‍යයේ දැනට මළ සිරුරු 300 ක් පමණ සොයා ගෙන ඇති බව ප්‍රකාශ වේ .
රොයිටර් .
ගුජරාටයේ රැකවරණයට ඉන්දීය ආරක්ෂක බලකායක් .
අහමදබාදයේදී , පූර්ව හින්දු - මුස්ලිම් අරගල ඇවිලී ගිය ගුජරාට ප්‍රාන්තයේ මුස්ලිමුන් හා එම මූලික සාක්ෂිකරුවන් ගේ ආරක්ෂාව පතා ඉන්දීය ආරක්ෂක බලකායන් යොදවා ඇතැයි බලධාරිහු පෙරේදා ප්‍රකාශ කළහ .
ප්‍රාන්ත පොලිසිය චූදිතයන් සමඟ පවත්වනා සබඳතා හේතුවෙන් අරගල වලින් දිවි ගලවාගත්තවුන් හා සාක්ෂිකරුවන් සුරැකීමට පියවර ගන්නා ලද රාජ්‍ය නොවන සංවිධාන කිහිපයක් ශ්‍රේෂ්ඨාධිකරණයට කල ඉල්ලීම අනුව මෙසේ ආරක්ෂක බලකාය ගුජරාටය පුරා යෙදවීමට කටයුතු කර ඇත .
ගුජරාටයේ පොලිස් අධ්‍යක්ෂ ජෙනරාල් ඒ . කේ . බර්ගාව් පවසන පරිදි මධ්‍ය කාර්මික ආරක්ෂක බලකාය මගින් මෙම ආරක්ෂාව සැලසෙනු ඇති අතර අවශ්‍ය තරම් කාලයක් ඔවුන් යෙදෙවෙනු ඇත . එම බලකායට අයත් සන්නද්ධ කණ්ඩායම් පහක් වයර්ලස් කට්ටල සමග දරුණු ලෙස අරගල පැවති ප්‍රදේශ පහක දැනටම සේවයේ යොදවා ඇතැයි ප්‍රකාශිතය .
වාර්ගික අරගල වලට සම්බන්ධ නඩු 4000 කින් අඩක්වත් තවම විභාග කරී නැති බවත් බොහෝ නඩු සාක්ෂි මදකමින් පොලිසියේ බලපෑමෙන් විසි කර දමන බවත් ප්‍රකාශිතය .
රොයිටර් .
කරච්චි නුවර සංගීත සංදර්ශනයක රිය බෝම්බයක් පුපුරා යයි .
එක් අයකු මරුට – තුවාලකරුවන් 9ක් .
කරච්චියේදී , පකිස්තානයේ කරච්චි නුවර ජනාකර්ෂණයක් වූ සංගීත සංදර්ශනයක් ආසන්නයේ පෙරේදා රිය බෝම්බයක් පුපුරා යාමෙන් එක් පුද්ගලයකු මිය ගොස් නම දෙනකු තුවාල ලබා ඇත .
මේ අතර නගරයේ ඉදිකරෙන ගොඩනැගිල්ලක සඟවා තිබුණු පුපුරණ ද්‍රව්‍ය හා ගිනි අවි ඇතුළත් යුද්ධායුද තොගයක් සොයා ගැනීමෙන් මහ විනාශයක් වලකාලූ බව පාකිස්තාන අතිරේක හමුදාවෙන් පැවසී තිබේ .
සංගීත සංදර්ශන අසල රිය බෝම්බයෙන් ආසන්නයේ පැවති මෝටර් රථ 4 ක් හානියට පත්ව තිබේ .
ප්‍රහාරයේ වගකීම කිසිවකු බාර ගෙන නැතත් එය ඉස්ලාමීය අන්තවාදීන්ගේ ක්‍රියාවක් ලෙස පොලිසිය විශ්වාස කරයි .
බෝම්බ ප්‍රහාරයට යොදා ගත් රියද සොරකම් කරන ලද්දකි .
මේ අතර හමුදාවෙන් සොයා ගත් අවි තොගය අතර මි . මී . 82 මෝටාර් පවත්නා බවත් ඒවා කි . මී . 5 ක් දුරක ප්‍රහාරයකට යොදා ගත හැකි බවත් සඳහන්ව තිබේ .
රොයිටර් .
නේපාල රජය සමඟ සාකච්ඡාවට මාඕවාදින් සූදානම් .
කත්මන්දුහිදී , නේපාලයේ වත්මන් අර්බුදකාරිත්වයට විසඳුමක් වශයෙන් රජය සමග සාකච්ඡා පැවැත්වීමට මාඕවාදි කැරලිකරුවන් සුදානමින් සිටින බව දෙපාර්ශවය අතර සාකච්ඡා සඳහා පහසුකම් සපයන්නෙකු වන මානව හිමිකම් ක්‍රියාකාරී පද්මරත්න තුලාධාර් කියා තිබේ .
වත්මන් අර්බුදය හමුවේ සාමකාමි විසඳුමක් පතා රජය සමඟ සාකච්ඡා කිරීමට මාඕවාදීන් සූදානම් අතර අදාළ දේශපාලන පක්ෂ වලට විකල්පයක් සැපයිය හැකි නම් පාර්ලිමේන්තු මැතිවරණයක් සඳහා වන ඉල්ලීමද අත්හල හැකි බව පවසා ඇතැයි ඔහු කියා තිබේ .
ඉකුත් අගොස්තුවේදී මාඕවාදීන් පසුගිය සාම ක්‍රියාවලිය අත්හලේ පාර්ලිමේන්තු මැතිවරණයක් සඳහා වන ඔවුන්ගේ ඉල්ලීම රජයෙන් ප්‍රතික්ෂේප වූ බැවිනි .
වට මේස සාකච්ඡාවක් හා අතුරු පාලනයක් ඔවුන්ගේ සෙසු ඉල්ලීම් අතර ප්‍රමුඛස්ථානයක් ගනී .
ඒ . එෆ් . පී . ඉන්දීය නව රජයේ පොදු වැඩපිළිවෙළ කොංග්‍රස සන්ධානය වාමාංශික කොටස් පුළුල් එකඟතාවයක .
නවදිල්ලියේදී , ඉන්දීය නව රජයේ පොදු වැඩපිළිවෙළ සම්බන්ධයෙන් කොංග්‍රසය ප්‍රමුඛ සන්ධානය හා වාමාංශික කොටස් අතර පෙරේදා පැවති සාකච්ඡා වලදී සියලු පාර්ශවයන් අතර පුළුල් එකඟතාවක් ඇතිව තිබෙන අතර ආර්ථික ප්‍රතිසංස්කරණයන්හි තවදුරටත් නිමග්න වීමටත් ආසියාවේ තෙවැනි විශාලම ආර්ථිකය ලෙස 7 - 8 % ක ආර්ථික වර්ධන වේගයක් පවත්වා ගෙන යාමටත් එකඟතාව ඇතිව තිබේ .
පක්ෂ විස්සක සන්ධානයේ නායිකාව ලෙස කොංග්‍රස් පක්ෂ නායිකා සෝනියා ගාන්ධි තෝරා ගැනීමද මෙහිදී සිදු විය .
මෙම පොදු වැඩ පිළිවෙළ ඊයේ මුළුමනින්ම ප්‍රකාශයට පත් කිරීමට නියමිතව තිබුණු අතර සමහර කරුණු සම්බන්ධයෙන් සුළු වෙනස්කම් පැවතුණත් සමස්තයක් ලෙස ඊට පුළුල් එකඟතාවක් පළ වූ බව ඉන්දීය මාක්ස්වාදී කොමියුනිස්ට් පක්ෂ ජ්‍යෙෂ්ඨ නායක සීතාරාම් යෙචුරි කියා තිබේ .
මෙම සාකච්ඡා වලදී පෞද්ගලීකරණය පිළිබඳ මුදු පිළිPUNCකට යොමු වීමටත් ඒ අනුව ලාබ ලබන රාජ්‍ය ආයතන නොවිකිණීම හා පාඩු ලබන ආයතන පෞද්ගලීකරණයට පෙර මත විමසීම සිදු කරන බවත් ප්‍රකාශ විය .
ඒ සමග ඡන්ද පොරොන්දුවක් ද වන දුප්පතුන්ට ආහාර හා පොහොර සහනාධාර ලබා දීම සිදු කරන බවද ආයෝජකයින් දිරිමත් කරන බවද ඉන් ප්‍රකාශ විය .
රොයිටර් .
ඒ . එෆ් . පී . සන්ධාන හමුදා සහ සාදර් අතර සටන් විරාම ගිවිසුමක් .
නජාෆ්හිදී , ඉරාකයේ රැඩිකල්වාදී ෂියා මුස්ලිම් පූජක මොක්ටාඩා සාදර් සමග අමෙරිකා ප්‍රමුඛ සන්ධාන හමුදා සටන් විරාමයකට එළඹීමෙන් පසු සන්ධාන හමුදා නජාෆ් නගරයෙන් ඉවත්වීමේ කොන්දේසිය මත සිය සටන්කාමීන්ද නගරයෙන් ඉවත් කර ගන්නා බවට සාදර් එකඟතාවය පල කර තිබේ .
මේ අනුව දෙපාර්ශවය අතර ඇති කර ගත් සටන් විරාමය ක්‍රියාත්මකව පැවතුනොත් ඉරාකයේ මතු වුණු තවත් අර්බුදයක් ඉන් විසඳෙනු ඇතැයි පැවසී තිබේ .
විශ්ලේෂකයන් පවසන්නේ මෙම එකඟතාවය මොක්ටාඩාගේ ජයග්‍රහණයක් බවය .
ඔහු තවමත් නිදහසේ පසුවන අතර ඔහුගේ සටන්කාමීන් ද නිදහසේ පසුවනු ඇතැයි ඔවුහු පවසති .
සාදර් හා ජ්‍යෙෂ්ඨ සියා දේශපාලනඥයින් අතර පවත්නා සාකච්ඡා වලදී ගිවිසුම පිළිබඳ විස්තර අනාවරණය වනු ඇතැයි ද සැලකේ .
සාදර් ග්‍රහණයට ගැන්ම හෝ ඝාතනය කරන බව වහසි බස් දෙඩූ අමෙරිකානු හමුදාවෙන් දැන් ඔහු අත්අඩංගුවට ගැන්මට අවස්ථාව උදාවුවත් එසේ කරන බවක් පවසා නැත .
මේ අතර සාදර් මෙම එකඟතාවට එළඹියේ ඔහුගේ සමීපතමයෙකු අමෙරිකානු හමුදා ග්‍රහණයට පත් වීමෙන් පසු යැයි ද ප්‍රකාශිතය .
මේ සියල්ල අතර බැග්ඩෑඩයේ දී ඉරාක අතුරු පාලක සභා සාමාජිකාවක වන සලාමා අල් කුෆාජි ගමන් ගත් රිය පෙලකට එල්ල වූ ප්‍රහාරයෙන් ඇය දිවි ගලවා ගෙන ඇති නමුදු ඇගේ පුතු හා ආරක්ෂක නිලධාරියෙකු මිය ගොස් තිබේ .
තවත් සිව් දෙනෙකු තුවාල ලබා ඇත .
ඇය නජාෆ් සාකච්ඡා වලින් පසු ආපසු පැමිණෙමින් සිටියදී මේ ප්‍රහාරය සිදුව තිබේ .
ඒ . එෆ් . පී . මා මරා දැමීමට සැලසුම් කළ මහ මොළකරු ළඟදීම ග්‍රහණයට ගන්නවා .
මුෂාරෆ් .
ඉස්ලාමාබාදයේදී , පසුගිය දෙසැම්බර් මාසයේදී දෙවරක්ම තමා ඝාතනය කිරීමට ක්‍රියාත්මක කෙරුණු සැලැස්මේ මහ මොළකාරයා , පාකිස්තාන ජාතිකයකු බවත් , ස්ථිර වශයෙන් ම ඔහු කවුදැයි තමා දන්වා බවත් කියන ජනාධිපති මුෂාරෆ් , ළඟදීම ඔහු අත්අඩංගුවට ගන්නා බවද අනාවරණය කළේය .
මේ ඝාතන උත්සාහයන්ට සම්බන්ධ දැනට අත්අඩංගුවේ පසුවන යුද හමුදා සහ ගුවන් හමුදා කණිෂ්ට නිලධාරීන් , ළඟදීම අධිකරණය ඉදිරියට පමුණුවන බවද මුෂාරෆ් මෙහිදී අවධාරණය කළේය .
තමා විනාශ කැර දැමීමේ මුල් අදහස අල් - කයිඩා සංවිධානය විසින් රෝපණය කරන ලද්දක් වුවද , එහි සැලැස්ම සකස් කළේ පාකිස්තානයේම වෙසෙන ඉහළ පෙළේ පුද්ගලයකු බවද දේශීය රූපවාහිනී සේවයක් අමතමින් මුෂාරෆ් තව දුරටත් පැවසීය .
රාවල්පින්ඩි නුවර යුද හමුදා නිවස්න පිහිටි ප්‍රදේශය හරහා ගමන් කරමින් තිබියදී , මුෂාරෆ් රැගත් රථ පෙළට පසුගිය දෙසැම්බර් මාසයේ දෙවරක්ම එල්ල වූ බෝම්බ ප්‍රහාර වලින් ඔහුගේ දිවි ගැලවුණේ අනූනවයෙනි .
ඒ . එෆ් . පී . ගම්මුන්ගේ පහර දීම් වලින් මාඕවාදී කැරලිකරුවන් 7 ක් මරුට .
කත්මන්දුහිදී , අන්තර්ජාතික අවධානයද යොමු වන තරමේ පැහැර ගෙන යාම් ක්‍රියාවලියක නිරත නේපාල මාඕවාදීන් විසින් පුද්ගලයන් 1500 ක පමණ පිරිසක් පැහැර ගෙන ගොස් යළි මුදා හැරීමෙන් පසු ගම්මුන් විසින් කැරලිකරුවන් හත් දෙනෙකු පහර දී ඝාතනය කර තිබේ .
මේ ප්‍රචණ්ඩත්වයන් සිදුව ඇත්තේ මාඕවාදීන්ගේ තෙදින වැඩ වර්ජනයක අවසන් දිනයේදීය .
මාඕවාදීන් පැහැර ගෙන ගිය 1500 දෙනා තුරුණු වියේ පසු වන්නන් වන අතර පැහැර ගත් තැනින් කි . මී . 35 ක් ඈත මාඕවාදීන්ට අනුබද්ධ ගොවි සංවිධානයකදී පැවැත්වූ දේශනයකින් පසු ඔවුන් මුදා හැර ඇත .
පැහැර ගැනීමෙන් කුපිත වූ ගම්මු පෙරේදා කැරලිකරුවන් අට දෙනෙකු අල්ලා ගෙන පහර දී මරා දමා ඇති අතර , ඔවුන්ගේ ප්‍රාදේශීය නායකයා හමුදාවට බාර දී තිබේ .
මේ සිද්ධිය ඇති වී තිබෙන්නේ නිරිතදිග කන්ඩාන් පූර් හිදීය .
මේ අතර ඊශානදිග ඉලාම් හි පොලිස් මුර පොලකට පහර දුන් මාඕවාදීන් පොලිස් නිලධාරීන් දෙදෙනෙකු ඝාතනය කර ඇත .
ඒ අවස්ථාවේ පොලිසියේ 65 ක් පමණ මුර පොලේ සිට ඇත .
මින් 15 දෙනෙකු මූලස්ථානයට පැමිණ ඇතත් තවත් 45 දෙනෙකු අතුරුදහන්ව ඇත .
ඔවුන් සොයා මෙහෙයුමක් දියත් කර තිබේ .
සුඩානයේ කරලිකාර කණ්ඩායම් 2ක් රජය සමඟ සටන් විරාමයකට එළඹෙයි .
අල්ෆෂීර්හිදී , සුඩානයේ ක්‍රියාත්මක වන කරළිකාර කණ්ඩායම් දෙකක් එරට රජය සමඟ දින හතළිස් පහක සටන් විරාමයකට එකඟත්වය පළ කිරීමත් සමඟ මානව විනාශයක් සිදු විය හැකි බවට එක්සත් ජාතීන්ගේ සංවිධානය දිගින් දිගටම අනතුරු අඟවා තිබු බටහිර ඩාෆර් ප්‍රදේශයට ඇතුළු වීමට සහන කණ්ඩායම් වලට හැකියාව ලැබී තිබේ .
මෙම කරළිකරුවන් සුඩාන රජය සමඟ සටන් විරාමයකට එළැඹ තිබෙන්නේ පෙරේදා සිටය .
සටන් විරාමයට එළැඹ සිටින පාර්ශව තුන චාද් හිදී සාකච්ඡා පැවැත්වු බවත් , දෙසතියක් ඇතුළත යළිත් සාකච්ඡා පැවැත්වීමට ඔවුන් එකඟ වී ඇති බවත් සුඩාන විදේශ ඇමති මුස්තාෆා ඔස්මාන් ඉස්මායිල් රොයිටර් ප්‍රවෘත්ති සේවයට ප්‍රකාශ කර තිබේ .
සුඩානයේ ගැටුම් නිසා මේ වන විට පුද්ගලයින් දහස් ගණනක් අවතැන් වී සිටිති .
" ඔවුන් දින හතළිස් පහක සටන් විරාම එකඟතාවකට එළැඹී සිටින බව මා ඉතා සතුටින් යුතුව දැනුම් දෙනවා .
එසේම මේ එකඟතාව අලුත් කර ගැනීමේ හැකියාවක් ද තිබෙනවා .
" යැයි සුඩාන විදේශ ඇමතිවරයා උතුරුදිග චාෆර් ජනපදයේ අල් ෆෂීර් ජනපදයේදී ප්‍රකාශ කර තිබේ .
දුප්පත් ප්‍රදේශ නොතකා හැර ඇතැයි ද අප්‍රිකානු ගම්මාන කොල්ලකා ගිනි තැබීමට අරාබි හමුදාවන්ට ඉඩ හැර ඇතැයි ද කරලිකරුවෝ කාටුම් පාලනයට චෝදනා කරති .
වියළි ප්‍රදේශ වල ඝාතන සිදු කිරීම සහ වනසා දැමීම එම ප්‍රදේශ වල සිදු කැරෙන වාර්ගික පවිත්‍රකරණයක් ලෙස එක්සත් ජාතීන්ගේ සංවිධානයේ ජ්‍යෙෂ්ඨ නිලධාරියකු විස්තර කර තිබේ .
එක්සත් ජාතීන්ගේ සංවිධානයේ මහ ලේකම් කොෆී අන්නන් රුවන්ඩාවේ සිදු වූ ආකාරයේ ජන සංහාරයක් සුඩානයේද සිදු විය හැකි බවට මීට පෙර අනතුරු අඟවා තිබිණි .
සටන් විරාම එකඟතාව සාමාන්‍ය ජනතාව ඉලක්ක කොට සිදු කැරෙන පහර දීම් නතර වීමටත් , මානුෂීය ආධාර සපයන්නන්ට එම ප්‍රදේශ වලට ඇතුළු වීමටත් ජනතාවට අවශ්‍ය ආරක්ෂාව හා ආධාර ලබා දීමටත් හේතු වනු ඇතැයි ද අන්නන් විශ්වාස පළ කර තිබේ .
කාශ්මීරයේ යූරි හි මැතිවරණ රැලියකට කැරලිකරුවන්ගේ ප්‍රහාර එල්ල වූ අවස්ථාවේ කාශ්මීර ජාතිකයන් රැකවරණ පතා දුව යන සැටිය මේ .
මෙම ප්‍රහාරයෙන් පුද්ගලයන් 9 දෙනෙකු ඝාතනය වී තිබේ .
කෙන්යාවේ නයිරෝබි ජාතික උද්‍යානයේදී අලුත උපන් සුදු සීබ්‍රා පැටියා උගේ මව අසල ගැවසෙන අයුරුය මේ .
සීබ්‍රාවන්ට හිමි කලු - සුදු ඉරි රහිතව ඌ ඉපදී ඇත්තේ කෙසේද යන්න වනජීවි නිලධාරීන්ගේ විමසුමට ලක්ව තිබේ .
ඉරාකයේ අමෙරිකාව ප්‍රමුඛ සන්ධාන හමුදාවට එරෙහි ප්‍රහාර උග්‍ර වී ඇති රමාධි හා ෆොලුජා වෙත විශාල බල ඇණි යවා තිබේ .
ෆොලුජා හි කොටු වී සිටින ජනතාවට අවශ්‍ය සැපයුම් පිළියෙළ කරන අතර , ගසාලියා අම් අල් කුරා , පල්ලියේ පැවති රැලියකදී ඉරාකියන් අමෙරිකානු විරුද්ධ සටන් පාඨ හඬ නගන සැටිය මේ .
2001 සැප්තැම්බර් 11 අමෙරිකානු ත්‍රස්ත ප්‍රහාරයට අදාළ ස්වාධීන විමර්ශන කොමිසම හමුවේ සාක්ෂි දීමට පෙර ජාතික ආරක්ෂක උපදේශිකා කොන්ඩොලිසා රයිස් දිවුරුම් දෙන අවස්ථාවයි මේ .
ඔසාමා බින් ලාඩන්ගේ අල් කයිඩා සංවිධානයෙන් එල්ල වන තර්ජනයන්ට ප්‍රමාණවත් අයුරින් ප්‍රතිචාර දැක්විමට ඉකුත් වසර 20 තුළ අමෙරිකානු නායකයින්ට නොහැකිව ඇති බව ඇය මෙහිදී කීවාය .
දෙදහස් හතරේ ඉන්දීය මහී රූ රැජන විශ්ව රූ රැජන හා ලෝක රූ රැජන ලෙස තේරුණු ජෝති බ්‍රාහ්මින් ( වම ) තනුෂරි දත්ත ( මැද ) හා සෙයාලි හගාක් ය මේ .
පසුගිය දා පැවති රූ රැජන තේරීමේ තරගයේදී ලෝ රූ රැජන තරගය නියෝජනය සඳහා තේරුණු තැනැත්තිය ඇයට එරෙහිව නැගුණු චෝදනා මත කිරුළ අත්හැරීමෙන් පසු හගාත්ට එම වරම හිමිවිය .
විදේශ හමුදා පිට කරන්න නම් රට ගොඩ නගන්න සහාය දෙන්න .
ඔස්ට්‍රේලියා අගමැති ඉරාක ජනතාවට කියයි .
සිඩ්නිහිදීය .
ඉරාකයේ රඳවා සිටින විදේශීය හමුදා ඉක්මණින් රටින් පිට කර ගැනීමට අවශ්‍ය නම් යුද්ධයෙන් විනාශ වී ගිය එරට යළිත් ගොඩනැංවීමේ කටයුතු වලට ස්වදේශකයන් ( ඉරාක ජාතිකයන් ) වැඩි වැඩියෙන් සහභාගි විය යුතු බවට ඹස්ට්‍රේලියා අගමැති ජෝන් හෝවාර්ඩ් ඉරාක වැසියන්ගෙන් පෙරේදා ඉල්ලීමක් කළේය .
හොවාර්ඩ් මේ ප්‍රකාශය කර ඇත්තේ ඉරාක අර්බුදය පිළිබඳව අමෙරිකා ජනාධිපති බුෂ් සමග සාකච්ඡා පැවැත්වීම සඳහා වොෂිංටනය බලා යාමට පෙර දිනයේදීය .
විශේෂයෙන් ඉරාක සිරකරු හිංසන සිද්ධියෙන් අනතුරුව ඉරාකයේ සේවයේ යෙදී සන්ධාන හමුදා භයානක තර්ජනයකට මුහුණ දී ඇතැයි තමන් පිලිගන්නා බව මෙහිදී අවධාරණය කළ හොවාඩ් ඉරාකයේ ආරක්ෂක තත්ත්වය මෙන්ම එරට ජනතාවට බලය පැවරීම පිළිබඳව ද බුෂ් සමග සාකච්ඡා පවත්වන බැව් අනාවරණය කෙළේය .
අමෙරිකාවේ ඉරාක ආක්‍රමණයේදී ඹස්ට්‍රේලියා අගමැතිවරයාගේ සහාය දිගින් දිගටම ලබා ගැනීමට බුෂ්ට හැකි විය .
හයිටියේ සහ ඩොමිනිකානු රාජ්‍යයේ ගං වතුර මරණ දහසක් තවත් සෑහෙන පිරිසක් අතුරුදන් වෙලා .
වසර ආරම්භයේ පටන් දේශපාලන හා සමාජයීය අරමුදලින් බැට කා සිටින හයිටි රාජ්‍යය , පුද්ගලයන් 600 ක් පමණ මරුමුවට පත් කරමින් පසුගිය දින කිහිපය තුළ හට ගත් දරුණු ගං වතුර සහ නායයාම් වලින් තව තවත් පීඩිත තත්ත්වයකට පත්ව ඇතැයි ප්‍රකාශ වී තිබේ .
ගත වූ දින කිහිපය තුළ ඇද හැලුණු ධාරානිපාත වර්ෂාව නිසා සිදු වූ නාය යෑම් වලින් රටේ නැගෙනහිර කොටසේ නිවෙස් , පාසල් සහ පල්ලි සෑහෙන සංඛ්‍යාවක් විනාශ වී ඇති අතර , අසල්වැසි ඩොමිනියානු ජනරජයේ ද මෙම ගංවතුරින් සිදු වී ඇති විනාශය ඉතාමත් බරපතළ බැව් , සහන කටයුතු වල නියැලි පුද්ගලයෝ පවසති .
ඊයේ ( ඉරිදා ) අලුයම් කාලය වන විට හයිටියේ 579 ක් ද ඩොමිනියානු ජන රජයේ 388 ක්ද සමඟ , ගං වතුර මරණ සංඛ්‍යාව දහසකට ආසන්න වී තිබූ බැව් කියන එක්සත් ජාතීන්ගේ සංවිධානයේ ගැළවුම් කණ්ඩායම් , දෙරට සීමාවේ අතුරුදන් වී සිටින පුද්ගලයන් සංඛ්‍යාව ද සමඟ , මරණ ප්‍රමාණය මීට වඩා බෙහෙවින් ඉහළ මට්ටමක පවතිනු ඇතැයි බිය පළ කරයි .
හයිටි ජනාධිපති ජීන් බර්ට්‍රන්ඩ් ඇරින්ටීඩ් , පසුගිය පෙබරවාරි 29 වැනිදා රටින් පිට කිරීමෙන් අනතුරුව , පැහැර ගෙන යාම් , කොල්ල කෑම් , මිනී මැරුම් ඇතුළු ප්‍රචණ්ඩ ක්‍රියා වලින් මුළු හයිටි රාජ්‍යයම ඇළලී ගොස් තිබිණි .
ඒ . එෆ් . පී . අමෙරිකානුවන් 140 ක ගෙන් එක් අයෙක් හිරේ අධිකරණ දෙපාර්තමේන්තුව කියයි .
වොෂින්ටනයේදී , ඉකුත් වසරේ ජුනි මාසයේදී අමෙරිකානුවන් 140 දෙනෙකුගෙන් එක් අයෙකු බන්ධනාගාරගතව සිට ඇති බව අනාවරණය වී තිබේ .
ඒ අනුව විසි එක් ලක්ෂයකට ආසන්න පිරිසක් සිරගතව සිටි බව අමෙරිකා අධිකරණ දෙපාර්තමේන්තුව ප්‍රකාශ කර තිබේ .
මෙම සිරකරු සංඛ්‍යාව ඊට පෙර වසරේ ( 2002 ) සිටි සංඛ්‍යාවට වඩා 2 . 9 % ක වැඩි වීමකි .
වසර 31 ක් තිස්සේ වැඩෙමින් පවතින අමෙරිකානු සිරකරු සංඛ්‍යාවේ වාර්තා ගත වර්ධනයක් ලෙසද එය හැඳින්වේ .
1991 සිට ජාතික මට්ටමින් අපරාධ අනුපාතය පහළ වැටෙමින් පැවතීම නිසා එය සිරකරු සංඛ්‍යාවේ පහළ යාමකට හේතු විය යුතු නමුදු ඉහත කී කාලය තුළ සිරගතවීම් 49 % කින් වැඩි වී තිබේ .
මේ අනුව සිරකරු සංඛ්‍යාව වැඩි වීම අපරාධ අනුපාතයට අනුව සිදු වන්නක් නොව ප්‍රතිපත්තිමය වෙනස්කම් මත සිදු වන්නක් බව පැවසී ඇත .
2003 ජුනි මාසයේදී අමෙරිකානු කාන්තාවන් 100102 ක් සිරකූඩු වල රැඳවී තිබුණු බවත් එය පූර්ව වසරට වඩා 5 % ක වැඩි වීමක් බවද කියැවී තිබේ .
ඒ . එෆ් . පී . බංගලාදේශය .
සැඟවී සිට පහර දී පොලිස් භටයකු මරා දමති .
තවත් තිදෙනකුට තුවාල .
ඩකාහිදීය .
නිරිතදිග බංගලාදේශයේ බුල්කා නගරයේදී අන්තවාදී වාමාංශික කණ්ඩායමක් විසින් එල්ල කරන ලද බෝම්බ ප්‍රහාරයකින් එක් පොලිස් භටයකු මිය ගොස් තවත් තිදෙනකුට තුවාල සිදු වී ඇතැයි පොලිසිය පවසයි .
මුර සංචාරයේ යෙදී සිටි පොලිස් භට කණ්ඩායමකට සැගවී සිට මෙම ප්‍රහාරය එල්ල කර ඇත්තේ තහනමට ලක් වී සිටින ගරිල්ලන් කණ්ඩායමක් විසිනි .
නිරිතදිග පිහිටි ව්‍යාපාරික මධ්‍යස්ථානයක් වන බුල්කා නගරයේ ප්‍රචණ්ඩ ක්‍රියා ආරමභ වුයේ පසුගිය වසරේ සිදු වූ දේශපාලනඥයන් කිහිප දෙනකු ද ජ්‍යෙෂ්ඨ පුවත්වත් කලාවේදියකු ඝාතනය කිරීමේ සිද්ධියක් සමගිනි .
ඒ . එෆ් . පී . හිටපු ඉන්දීය අගමැති අභාවප්‍රාප්ත ජවහර්ලාල් නේරු ගේ 40 වැනි ගුණානුස්මරණෝත්සවය පැවැති ඊයේ ' ෂාන්තිවාන් ' ස්මාරකය අබියස කොංග්‍රස් නායිකා සෝනියා ගාන්ධි හා ඉන්දීය අගමැති මන් මෝහන් සිං රැදී සිටි අයුරු .
සූඩාන සිවිල් යුද්ධය අවසන් කොට සාමයට මග පාදන ඓතිහාසික ගිවිසුමක් එරට රජය හා සුඩාන ජනතා විමුක්ති හමුදාව අතර පෙරේදා අත්සන් කරිණි .
නයිවාෂා නගරයේදි ගිවිසුම අත්සන් කිරීමෙන් පසු කරලි නායක ' ජෝන් ගරාන් ' අතට අත දී සුභ පතද්දී උප ජනාධිපති අලි ඔස්මන් මොහොමඩ් හා ( වමේ ) අත්සන් කළ ගිවිසුම විදහන අයුරුය මේ .
පාකිස්තානයේ කරච්චි නුවර රිය බෝම්බ දෙකක් පිපිරුමෙන් එක් අයෙකු මිය ගොස් තිහක් තුවාල ලැබූහ .
මේ එහි දී ගිනි ගෙන දැවෙන රියක් වෙතින් ඡායාරූප ශිල්පියෙකු ඈතට දිවයන සැටිය .
ගාසා තීරයේදී දින හයක මෙහෙයුමක් සිදු කළ ඊශ්‍රායල් හමුදාව නිවාස 45 ක් විනාශ කොට 575 දෙනෙකුට උන්හිටි තැන් අහිමි කළහ .
රෆා සරණාගත කඳවුරේ ඔවුන් විනාශ කළ නිවසක සුන්බුන් මත තාවකාලික මඬුවක් අටවන්නේ එම මෙහෙයුමට ගොදුරු වූ පලස්තිනුවෙකි .
ලන්ඩනයේ පිහිටි නැපියර් සාමිවරයාගේ මෙම පිළිරුව මුළුමනින්ම රත් පැහැ ස්ටිකර් පටි වලින් වෙලා ඇත්තේ සිය විභාගයේ කොටසක් ලෙස රාජකීය ලලිත කලා පීඨයේ අවසන් වසරේ සිසුවියක් විසිනි .
ඇත්තේ එකම චීනයක් පමණයි තායිවාන නිදහස් සටනට අප විරුද්ධයි .
බුෂ් , බීජිංහිදීය .
' ඒකීය චීනයක් ' නමැති ප්‍රතිපත්තියට තමන් දැඩි සේ කැපවී සිටින බවත් , ' තායිවාන නිදහස ' කෙරෙහි තමා හැමවිටම විරෝධය දක්වන බවත් අමෙරිකා ජනාධිපති ජෝජ් බුෂ් චීන ජනාධිපති හූ ජින්ටාවෝ වෙත දන්වා ඇතැයි චීන නිල ප්‍රවෘත්ති සේවය ඊයේ ප්‍රකාශ කෙළේය .
දකුණු අමෙරිකා සංචාරයකට යන අතර තුර අමෙරිකාවට පැමිණි තායිවාන උප ජනාධිපතිවරියට ලාස් වේගාස් නගරයේ නේවාසික පහසුකම් ලබා දීම පිළිබඳව බීජිං පාලනය විසින් අමෙරිකාව විවේචනයට ලක් කිරීමට ප්‍රතිචාරයක් වශයෙන් බුෂ් මෙම ප්‍රකාශය සිදු කර ඇතැයි ද එම ප්‍රවෘත්ති සේවය සඳහන් කළේය .
1979 වසරේදී බීජිං නගරය සමග සිය තානාපති සබඳතා අලුත් කර ගනිමින් අමෙරිකාව ප්‍රකාශ කළේ , ඇත්තේ එකම චීන රාජ්‍යයක් පමණක් බව සහ තායිවානය එහි කොටසක් පමණක් බවයි .
මේ අතර ජාතික නිදහස පතා තායිවානය අනුගමනය කරන දැඩි ක්‍රියාමාර්ගය කලාපයේ සාමයට බලවත් තර්ජනයක් එල්ල කර ඇතැයි චීන නායකයා බුෂ්ගේ ප්‍රකාශයට පිළිතුරු වශයෙන් ප්‍රකාශ කර තිබේ .
රොයිටර් .
කරච්චියේ රිය බෝම්බ 2 ක් පුපුරයි .
කරච්චියේ දී , පකිස්තානයේ කරච්චි නගරයේ පකිස්තාන - අමෙරිකා සංස්කෘතික මධ්‍යස්ථානය ආසන්නයේ පෙරේදා රිය බෝම්බ දෙකක් පුපුරා යාමෙන් පොලිස් භටයකු මිය ගොස් ඇති අතර තවත් පුද්ගලයන් 32 නකු තුවාල ලබා ඇතැයි වාර්තා වේ .
අමෙරිකානු කොන්සල් ජෙනරාල් ගේ නිවහන ට හා කොන්සල් කාර්යාලයට ආසන්නව විනාඩි 15 ක තරම් කාල පරතරයක් ඇතිව රිය බෝම්බ දෙක පුපුරා ගොස් තිබේ .
මෙම අමෙරිකානු කොන්සල් කාර්යාලය සමීපයේ 2002 දී ද රිය බෝම්බයක් පිපිරීමෙන් 12 දෙනෙකු මිය ගොස් තිබිණ .
රිය බෝම්බ පිපිරුමේ වගකීම පැටවිය හැක්කකු අනාවරණය කිරීමට කල් වැඩි බව පවසන විදේශ ඇමැති ෂීක් රෂීඩ් ඊයේ අල් කයිඩා සම්බන්ධයක් ඇති බව බැහැර නොකරයි .
මෙම පිපිරුම් සිදුව ඇත්තේ මුෂාරෆ් ඝාතන තැත සම්බන්ධයෙන් අල් කයිඩා සබඳතා ඇති ' මාකන් - අල් මුජයිදීන් අල් - අලාමි " කණ්ඩායමේ හය දෙනෙකු අත්අඩංගුවට ගැනීමෙන් දින කීපයකට පසුය .
මෙම රිය බෝම්බ දෙකින් පසු තෙවැනි රිය බෝම්බයක් පිළිබඳවද බිය පැතුරුණු නමුදු එය බොරු බියක් බව පසුව අනාවරණය විය .
රොයිටර් .
මුස්ලිම් කොංග්‍රසයේ අර්බුදය ඉක්මනින් විසඳනවා ශ්‍රී ලංකා මුස්ලිම් කොංග්‍රසයේ වත්මන් අර්බුද සම්බන්ධයෙන් ස්ථීර තීරණයක් ගැනීමට වහා කටයුතු කරන බව ශ්‍රී ලංකාවේ මුස්ලිම් ආගමික නායකයන්ගේ සමස්ථ ලංකා ජම ඉයියතුල් උලමා සංවිධානයේ ජාතික පොදු ලේකම් අශ් - ශෙයිල් එච් අබිදුල් නසර් කියා සිටියි .
සුද්වූ කුරාන් හා මුහම්මද් නබී තුමාගේ මඟ පෙන්වීම මත සිය පක්ෂයේ ව්‍යවස්ථාව සකසා ඇති බවත් ශ්‍රී ලංකා මුස්ලිම් කොංග්‍රස් පක්ෂය තුළ ඇති වී තිබෙන ගැටලුකාරී වාතාවරණය හා එම පක්ෂයේ කටයුතු පිළිබඳව හදිසියේ තීරණ ගත යුතු බවත් එම ආයතනය අදහස් කරන අතර සමස්ථ ලංකා ඉයියතුල් උලමාගේ මැදිහත් වීම ද ඉතා අවශ්‍ය බව මුස්ලිම් ජාතිකයෝ පෙන්වා දෙති .
සමස්ථ ලංකා ජම ඉයියතුල් උළමා සංවිධානයේ විධායක කමිටුව 2004 . 06 . 10 දින මේ සඳහා හදිසි විශේෂ සභා රැස්වීමක් පැවැත්වීමට තීරණය කොට ඇත .
නේපාල පාසලකට බෝම්බ ප්‍රහාරයක් .
නේපාල ගරිල්ලන් විසින් කත්මන්දු අගනුවරට තදාසන්න පාසලකට ඊයේ අලුයම එල්ල කළ ප්‍රබල බෝම්බ ප්‍රහාරයකින් බස් රථ කිහිපයක් සහ පරිගණක යන්ත්‍ර විශාල සංඛ්‍යාවක් විනාශ වී ඇතැයි පොලිසිය පැවසීය .
ප්‍රහාරය එල්ල වන අවස්ථාවේ පාසල වසා තිබීම නිසා ජීවිත හානි කිසිවක් සිදු වී නැතැයි වාර්තා වෙයි .
නේපාල ශිෂ්‍ය පෙරමුණක් විසින් පාසල් වර්ජනය කරන ලෙස දන්වා තිබීම නිසා මේ සතිය පුරා බොහෝ පාසල් හිස්ව පැවතිණ .
සමස්ත නේපාල ජාතික ස්වාධීන ශිෂ්‍ය සංගමය ලෙස හඳුන්වන මේ ශිෂ්‍ය සංවිධානය පාසල් වර්ජනය කැඳවා ඇත්තේ තම සංගමය ත්‍රස්තවාදී සංවිධානයක් ලෙස අලවා ඇති ලේබලය ඉවත් කරන ලෙස රජයට බල කරමිනි .
රොයිටර් .
ඉන්දු – පාකිස්තාන සාම ක්‍රියාවලිය ඉදිරියටම .
දෙරට විදේශ ඇමැතිවරු එකඟත්වය පළ කරති .
නවදිල්ලියේදී ය .
පූර්ව එදිරිවාදිකම් අතීතයේම වල දමා අඩ සිය වසකට වැඩි කලක් පවත්නා සතුරු ක්‍රියා වල කෙළවරක් දකිනු රිසි සාම ක්‍රියාවලිය අඛණ්ඩව ඉදිරියට ගෙන යාමට ඉන්දු – පාකිස්තාන විදේශ ඇමැතිවරුන් එකඟතාවය පළ කොට තිබේ .
පසුගිය තෙදින තුළ දෙවැනි වරටත් ඉන්දීය විදේශ ඇමැති නට්වාර් සිං හා පකිස්තාන් විදේශ ඇමැති කුර්ෂීඩ් මහමුද් කසුරි අතර පැවැති දුරකතන සාකච්ඡාවකදී මෙම එකඟතාවය පළව ඇත .
මෙහි දී අසල්වැසි රට වල් අතර සබඳතා නිරතුරුවම වර්ධනය විය යුතු බවත් යහපත් ද්විපාර්ශ්වික සබඳතා වැඩි දියුණු කිරීමෙහි ලා දෙපාර්ශ්වයේම ඇති කැමැත්ත පසුගිය කාලය තුළ පිළිබිඹුව ඇති බවත් නට්වාර් සිං පැවසීය .
නිරන්තරයෙන් සබඳතා පවත්වා ගැනීමටත් මේ මස අගදී පැවැත්වෙන සාම කතා බහ හමුවේ දෙපාර්ශ්වය අතර පවත්නා වෙනස්කම් ඉල්පීමෙන් වැළකී සිටීමටත් මේ විදේශ ඇමැතිවරු ගිවිස ගත්හ .
සාම ක්‍රියාවලිය ඉදිරියට ගෙන යා යුතු ආකාරය සම්බන්ධයෙන් ඔවුනතර හටගෙන තිබූ ආරෝව පසෙකලීමට මෙම දුරකතන සාකච්ඡාව ඉවහල්ව ඇතැයි සැලකේ .
පාකිස්තාන නායකත්වයට නිසි ගෞරවය පුද දෙන අතර දෙරට අතර සබඳතා වල අනාගතය අතීතය හා මුසු නොවිය යුතු බව නට්වාර් සිං මෙහි දී කියා තිබේ .
මීට පෙර කිසි කලෙක නොවූ විරූ අයුරින් සාමය උදා කර ගත හැකි ආකාරය ගැන දෙරටම සිහින මවමින් සිටින බවද සිං කියා ඇත .
ඒ සමගම දෙදෙනාම ඉන්දු – පාකිස්තාන මාධ්‍ය විකෘති කිරීම් නොතකා හැරීමටද මෙහි දී එකඟතාවයක් ඇති කර ගත්හ .
න්‍යෂ්ටික ආරක්ෂණය සම්බන්ධයෙන් දෙරට අතර සාකච්ඡා ජූනි 19 – 20 දෙදින තුළ පැවැත්වෙන අතර කාශ්මීර ප්‍රශ්නය ඇතුළු සෙසු අර්බුදයන් පිළිබඳ සාම කතා ජූනි 27 හා 28 තුළ පවත්වනු ඇත .
රොයිටර් .
ඒ . එෆ් . පී . නේපාලයේ අගමැති තනතුර යළිත් බහදූර් ඩියුබාට .
කත්මන්දු හිදී , නේපාලයේ දෙවසරක දේශපාලන ව්‍යාකූලත්වය ඇරඹි තැනටම යළි ළඟා කැරෙමින් 2002 දී ගයනේන්ද්‍ර රජු විසින් පළවා හැරුණු අගමැති ෂියර් බහදූර් ඩියුබා යළි එම ධූරයෙහි පිහිටුවීමට රජු පෙරේදා පියවර ගත්තේය .
ප්‍රජාතන්ත්‍ර හිතවාදීන්ගේ උග්‍ර වන විරෝධය හා මාඕවාදී කැරලිකාරිත්වයේ වර්ධනය හමුවේ නැගුණු බලපෑම් මත මහජන ඡන්දයෙන් තේරී පත්ව සිටි ඩියුබා යළි අගමැති ලෙස පත් කිරීමට රජු පෙළඹුනද ඔහුගේ පත් වීම නොපිළිගත් විපක්ෂ පක්ෂ දෙකක් සමග උද්ඝෝෂකයෝ පෙරේදාද වීදි බටහ .
විපක්ෂයෙන් පැවසී ඇත්තේ චාරිත්‍රගත රාජ්‍යත්වය හැර සෙසු කාර්ය භාරයන්ගෙන් රජු ඈත් විය යුතු බවය .
රජ මාළිගයෙන් නිකුත් නිවේදනයක් මගින් පැවසී තිබුණේ ඩියුබා පත් කැරෙන්නේ පූර්ණ විධායක බලය සහිතව බවය .
යළි තමා අගමැති ලෙස පත් කරන ලෙස කළ ඉල්ලීම දැන් ඉටු වී ඇතැයි පවසන ඩියුබා , සියලු දේශපාලන පක්ෂ වල සහායෙන් මහ මැතිවරණයක් පවත්වන අතර සාමය උදා කිරීම සඳහා මාඕවාදින් සමඟ සාකච්ඡා පවත්වන බවද කියා තිබේ .
විශ්ලේෂකයන් පවසන්නේ රටේ තත්ත්වය උග්‍ර වී යාමේ නරක නාමයෙන් ගැලවෙනු පිණිස රජු ඩියුබා පත් කළ බවය .
කෙසේ වුවත් නේපාල කොංග්‍රසය ඇතුලු විපක්ෂය විරෝධතා අත්නොහරින බව කියා තිබේ .
ඩියුබා රජුගේ හෙන්චයියෙකු බව ඔවුහු කියති .
මේ අතර නේපාල කොමියුනිස්ට් පක්ෂය ඩියුබාගේ රජයට සහාය දෙන බව කියා ඇත .
මාඕවාදින් නේපාල ව්‍යාකූලත්වය උපයෝගී කර ගනිමින් වර්ජන රැල්ලක් අරඹා ඇත මාඕවාදීන් ජුනි 10 දා මහ වැඩ වර්ජනයක්ද කැඳවා ඇත .
උතුරු කොරියා න්‍යෂ්ටික සාකච්ඡා කල් දැමිය යුතුයි .
චීනය කියයි .
ටෝකියෝ හිදී , උතුරු කොරියානු න්‍යෂ්ටික අර්බුදයට විසඳුම් පතා සිදු කැරෙන සය රාජ්‍ය සාකච්ඡාවේ තෙවැනි වටය උ . කොරියාව හා අමෙරිකාව අතර පවත්නා වෙනස්කම් අවම කර ගැන්මකින් තොරව පැවැත්වීම ඵල රහිත බව පෙන්වා දෙන එහි සත්කාරක රට ලෙස සැලකෙන චීනය , එම සාකච්ඡා කල් දැමිය යුතු බවට යෝජනා කර තිබේ .
උතුරු දකුණු කොරියා , අමෙරිකාව , ජපානය , රුසියාව හා චීනය යන සය රාජ්‍යයන් ඇතුළත් සාකච්ඡාවේ තෙවැනි වටය ජූනි 21 ඇරඹිය යුතු බවට චීනය යෝජනා කර ඇතත් උ . කොරියා අමෙරිකා මතභේදයන් දැඩිව පවත්නේ නම් සාකච්ඡා කල් දැමිය යුතු බව කියා තිබේ .
ඉදිරි නොවැම්බරයේ පැවැත්වෙන අමෙරිකා ජනාධිපතිවරණයට කලින් දෙරට අතර එකඟතාවක් ඇති වනු ඇතැයි අපේක්ෂිත නමුදු විශ්ලේෂකයන් කැරෙන් සාකච්ඡා වල සාර්ථකත්වය පිළිබඳ සැක පහළ වී තිබේ .
උ . කොරියාව ඔවුන්ගේ න්‍යෂ්ටික වැඩ පිළිවෙළ අත්හළ යුතු බවට අමෙරිකාව කියා සිටින අතර යුද අවි තැනීමට නොව සෙසු අවශ්‍යතා සඳහා න්‍යෂ්ටික බල ගැන්වුම අවශ්‍ය බව කොරියාවෙන් පැවසී ඇත .
රොයිටර් .
ඉන්දීය සහ චීන හමුදා අතර සබඳතා ශක්තිමත් කිරීමට යයි .
නවදිල්ලියේදී , දශක ගණනාවකට පෙර දේශ සීමා යුද්ධයක නිරත වූ ලොව ජනාධිකම දෙරට වන ඉන්දියාව හා චීනය අතර මිත්‍රත්වය තහවුරු කිරීමට ඉවහල් වන පරිදි දෙරටේ හමුදා අතර සබඳතා ශක්තිමත් කැරෙන යෝජනාවලියක් සම්බන්ධයෙන් දෙරටම එකඟතාවය පළ කොට තිබේ .
මෙම යෝජනාවලියට එකඟතාවය පළව ඇත්තේ ඉන්දීය ආරක්ෂක ඇමති ජෝර්ජ් ෆර්නැන්ඩස් සහ ඔහුගේ චීන සමගාමියා වන කාඕ ගැන්චුවාන් අතර නවදිල්ලියේ පැවති සාකච්ඡා වල දීය .
දෙපාර්ශවයම , හමුදාමය හුවමාරු කර ගැනීම් හා විශ්වාසය ගොඩ නගා ගැනීම ශක්තිමත් කැරෙන හා සංවර්ධනය කැරෙන නව යෝජනා මාලාවක් ඉදිරිපත් කර තිබේ යැයි ඉන්දීය ආරක්ෂක ඇමතිගේ නිවේදනයක සඳහන් වේ .
' ඉන්දියාවේ ආරක්ෂක කටයුතු ආයතනයන්හි චීන භාෂාව පුහුණු කිරීම යුද පුහුණුව ක්‍රීඩා හා සංස්කෘතික හුවමාරුව දේශ සීමාවද පුද්ගල අන්තර් ක්‍රියාවන් ආදිය සම්බන්ධයෙන් එකඟතාවන් ඇති කර ගෙන තිබේ .
ඒකාබද්ධ හමුදා පුහුණු වීම් වලදී දෙරටේ නිලධාරීන්ට ඒවා නිරීක්ෂණය කිරීමට දැනටමත් ආරාධනා කැරී ඇත .
රොයිටර් .
අමෙරිකාවෙන් ශ්‍රී ලංකාවට කෝටි දහසක ආධාර .
ප්‍රමෝද් ද සිල්වා අමෙරිකාවේ සිට .
රුපියල් කෝටි දහසක් එනම් අමෙරිකානු ඩොලර් දස කෝටියක් එකහෙලා ආධාර මුදලක් වශයෙන් අමෙරිකානු සහශ්‍ර අභියෝගතා ගිණුම යටතේ වහාම ශ්‍රී ලංකාවට ලබා දීමට අමෙරිකාව තීරණය කොට ඇත .
දැනට අමෙරිකාවේ සංචාරයක නිරතව සිටින විදේශ ඇමැති ලක්ෂමන් කදිරගාමර් මහතා විසින් අනාවරණය කරන ලද පරිදි අමෙරිකානු සහශ්‍ර අභියෝගතා ගිණුම යටතේ ආධාර ලැබීමට සුදුසුකම් ලබා ඇති රට වල් 16 න් එකක් ලෙස අමෙරිකාව විසින් ශ්‍රී ලංකාව තෝරා ගෙන තිබේ .
මෙම ආධාර පිරිනැමීම පිළිබඳ ගිවිසුමට අමෙරිකාවේ ශ්‍රී ලංකා තානාපති දේවින්ද සුභසිංහ මහතා අත්සන් තැබීය .
මේ පිළිබඳව " දිනමිණ පත්‍රයට " කරුණු දැක්වූ ඇමැති කදිරිගාමර් මහතා , මෙම අරමුදල් භාවිතය ට ගැනීම පිළිබඳ පැහැදිලි නිශ්චිත යෝජනා වහාම ශ්‍රී ලංකාව විසින් සම්පාදනය කළ යුතුව ඇති බවත් ලබන සැප්තැම්බර් මස පටන් මෙම අරමුදල් භාවිතය ට ගැනීමට ශ්‍රී ලංකාවට ඉඩකඩ සැලසී ඇති බවත් කීය .
එය මුළුමනින්ම නම්‍යශීලී ප්‍රතිපාදනයක් බවත් ඒ මුදල ලබා ගැනීම සඳහා යෝජනා ඉදිරිපත් කිරිම දැන් ශ්‍රී ලංකාව වෙත පැවරී ඇති මෙහෙය බවත් ඇමැතිවරයා කීය .
ශ්‍රී ලංකා රජයේ ප්‍රධාන වැඩ පිළිවෙළක් වන ග්‍රාමීය ආර්ථිකය නංවාලීම සඳහා මෙම අරමුදල් වඩා ඵලදායී ලෙස යොදා ගත හැකි යැයි ශ්‍රී ලංකාව යෝජනා කළ බවත් කදිරගාමර් මහතා කීය .
ඒ යෝජනාවට අමෙරිකාව එකහෙළා එකඟ වූ බවත් , ඒ අනුව ශ්‍රී ලංකාවේ එකී ව්‍යාපෘති සහ ඉඩ ප්‍රස්ථාවන් පිළිබඳව අගැයීමක් කිරීමට සහශ්‍ර අභියෝගතා අරමුදලේ කණ්ඩායමක් මේ මස දී ශ්‍රී ලංකාවට පැමිණෙන බවත් ඇමැතිවරයා කීය .
යෝජිත අමෙරිකා - ශ්‍රී ලංකා නිදහස් වෙළෙඳ ගිවිසුම ගැනද සඳහන් කළ ඇමැතිවරයා , අමෙරිකාව සමග නිදහස් වෙළඳ ගිවිසුමක් අත්සන් කිරීමේ ඉඩකඩ පිළිබඳව නව රජය සොයා බලන බවත් කීය .
ඒ සඳහා වෙළෙඳ ඇමැති ජෙයරාජ් ප්‍රනාන්දු පුල්ලේ මහතා ළඟදීම අමෙරිකාව බලා යනු ඇත .
ශ්‍රී ලංකාවේ සාම ක්‍රියාදාමය පිළිබඳව ද මෙහි දී කදිරගාමර් මහතා අමෙරිකානු ජාතික ආරක්ෂක උපදේශීකා ආචාර්ය කොන්ඩලීසා රයිස් මහත්මිය දැනුවත් කළාය .
තායිවාන ජනපතිවරණය ලොව ලොකුම විහිළුවයි .
සුප්‍රසිද්ධ සටන් නළු ජැකී චෑං කියයි .
බීජිංහි දී මෑතකදී පැවැත්වූ තායිවාන ජනාධිපතිවරණය ' ලොව ලොකුම විහිළුව ' යැයි කුංෆු සටන් ක්‍රමය හා හාස්‍යෝත්පාදක රංගනය නිසා සුපතල හොංකොං සිනමා නළු ජැකී චෑං ප්‍රකාශ කර තිබේ .
චීනයේ ෂැංහයි නුවර පැවැත්වූ පුවත් සාකච්ඡාවකදී මේ බව ප්‍රකාශ කළ ඔහු මිනිසුන් මේ ගැන වසර 100 ක් වුව කතාබහ කරමින් සිටිනු ඇතැයි කීවේය .
ඒ ජනාධිපතිවරණය ලජ්ජාවට කරුණක් .
දකින්න තරම්වත් ප්‍රියක් උපදවන්නෙ නැහැ .
මා නිකම් තෝන්තු වුණා වගේ .
මට රෑ නින්ද ගියෙත් නැහැ ' යයි ඔහු වැඩිදුරටත් කීය .
රොයිටර් .
' මරණීය තර්ජන එල්ල වී තිබෙනවා මට ආරක්ෂාව ලබා දෙන්න .
' හිටපු හයිටි අගමැති අමෙරිකාවට කියයි .
පෝට් අයු - ප්‍රින්ස්හිදී , තමා ඝාතනය කරන බවට කැරලිකරුවන්ගෙන් නැගී ඇති තර්ජන හේතුවෙන් තමාට අමෙරිකානු ආරක්ෂාව ලබා දෙන්නැයි හයිටියේ හිටපු අගමැති වයිවොන් නෙප්චූන් ඉල්ලා තිබේ .
හයිටි පෙරළියෙන් පසු ඔහු සිය මිතුරන්ගේ ගෙන් ගෙට මාරු වෙමින් සැඟවී සිටී .
පාලනයෙන් නෙරැපුණු හිටපු ජනාධිපති ඇරිස්ටයිඩ් විසින් අගමැති වශයෙන් පත් කළ ඔහුගේ නිවස ද කැරලිකරුවන් විසින් ගිනිබත් කර තිබේ .
' කැරලිකරුවන් මා අත්අඩංගුවට ගන්නා බව කීව ද ඔවුන්ගේ අත්අඩංගුව කුමක් දැයි අමෙරිකානු නිලධාරීන් ඇතුළු සැවොම මනාව දනී .
මට දැන් කිසිම ආරක්ෂාවක් නැහැ .
මගේ ආරක්ෂාව මටම සලසාගන්න සිදු වෙලා .
මා මියෙන්නට බිය නැහැ .
ඒත් මෙවන් වාතාවරණයක් යටතේ මියෙන්නට අවශ්‍ය නැහැ " යි ඔහු විදෙස් මාධ්‍යවේදියකු සමග පවසා ඇත්තේ සැඟවුමක සිට සෙලියුලර් දුරකතනයෙනි .
ඇරිස්ටයිඩ් හයිටියෙන් පිටුවහල් වීමෙන් පසු ඔහුගේ ' ලවලාස් ෆැමිලි පක්ෂයට ' අයත් පිරිසකට රටින් පිටවීම තහනම් කරමින් නව රජයෙන් නිකුත් ' අපකීර්තිමත් ලැයිස්තුවේ වයිවොන් නෙප්චූන්ගේ නම ද ඇතුළත්ය .
දූෂණ හා අයථා පාලනය ගැන කැරෙන විමර්ශන වලට ඔවුන් ගොදුරු කර ගැන්ම රජයේ අදහස බව ප්‍රකාශ වුවද නෙප්චූන් පවසන්නේ නව රජයට සත්‍ය සෙවීමට අවශ්‍ය නැති අතර සිය පාක්ෂිකයන් හිංසනයට පත් කිරීම රජයේ අරමුණ බවය .
දේශීය පොලිසිය සමග කැරලිකරුවන් මුසු වී ඇති බැවින් පොලිසිය ගැන විශ්වාසයක් තැබිය නොහැකි බව ඔහු පවසයි .
එහෙයින් ඔහුට රැකවරණය සැපයිය හැක්කේ අමෙරිකානු හමුදාවට පමණක් බවද ඔහු කියා තිබේ .
රොයිටර් .
අධිකරණයේ පෙනී නොසිට රේගන් මිය යාම ගැන දුකයි .
ලිබියා නායක ගඩාපි .
ට්‍රිපොලි හිදී , ස්වකීය හදා වඩා ගත් දියණිය ඇතුළු පුද්ගලයන් 40 කට වැඩි පිරිසක් මිය යාමට තුඩු දුන් 1986 අමෙරිකානු ගුවන් ප්‍රහාරය සම්බන්ධයෙන් කිසිදු නඩු විභාගයකට පෙනී නොසිටම , අමෙරිකාවේ හිටපු ජනාධිපති රොනල්ඩ් රේගන් මිය යාම ගැන තමා අතිශයින් කණගාටුවට පත් වන බව ලිබියානු නායක මුවම්මර් ගඩාෆි පෙරේදා කීවේය .
ලිබියානු දරුවන් ගණනාවක් මිය ගිය , 1986 දී සිදු කළ මේ නිහීන අපරාධය පිළිබඳ අධිකරණමය සාධාරණත්වයක් ඉටු වීමට මත්තෙන් අධිකරණයක් හමුවට නොපැමිණීම රේගන් මිය යාම දැඩි සංවේගයට කරුණකැයි ඔහු කීවේය .
සමූහ ඝාතන අවි වැඩ පිළිවෙළ අත්හැරීමේ එකඟතාව මත ලිබියාව ජාත්‍යන්තර හුදකලා බවින් අත් මිදුණේ මෑතකදීය .
අමෙරිකානු යුද නිලධාරීන් දෙදෙනකු ඇතුළුව පුද්ගලයන් තිදෙනකු ඝාතනය වුණු බටහිර බර්ලි බෝම්බ ප්‍රහාරයකට ලිබියාව වරදකරු කරමින් 1986 අප්‍රියෙල් 15 දා ඊට ප්‍රතිචාර වශයෙන් ලිබියාවට එල්ල කැරුණු ගුවන් ප්‍රහාරයට අණ දුන්නේ රේගන් ය .
මෙම ප්‍රහාරයේදී ගඩාෆිගේ 15 මසැති දියණිය ඇතුළු පුද්ගලයන් 40 කට වැඩි පිරිසක් මිය ගොස් තිබිණ .
රොයිටර් .
' අපරාධ චෝදනා ලැබූවන් ඇමති පදවි වලින් ඉවත් කරන්න .
' ඉන්දීය විරුද්ධ පක්ෂය රජයට බල කරයි .
නවදිල්ලි නුවරදීය .
අපරාධ සම්බන්ධයෙන් චෝදනා ලැබ සිටින ඇමතිවරුන් ඉවත් කරන ලෙස රජයෙන් ඉල්ලමින් , ඉන්දියාවේ ප්‍රධාන විරුද්ධ පක්ෂය වන හින්දු ජාතිකවාදී පාක්ෂික මන්ත්‍රීවරු පෙරේදා නවදිල්ලි නුවර පෙළපාලි පැවැත්වූහ .
විරුද්ධ පක්ෂ නායක ලාල් ක්‍රිෂ්ණා අද්වානි විසින් මෙහෙයවන ලද මෙම උද්ඝෝෂණ පෙළපාලිය අවසානයේ ජනාධිපති අබ්දුල් කලාම්ගේ නිවෙස වෙත පැමිණිය අතර දූෂිත ඇමතිවරුන් වහාම තනතුරු වලින් ඉවත් කරන ලෙස ජනාධිපතිවරයා වෙත මෙම මන්ත්‍රීවරුන් ගෙන් ඉල්ලීමක් කර තිබේ .
මේ සම්බන්ධයෙන් සිය දැඩි අවධානය යොමු කරන බවට , ජනාධිපතිවරයා ප්‍රතිඥා දුන්නේ යැයි කියන භාරතීය ජනතා පක්ෂයේ ජ්‍යෙෂ්ඨ නායකයකු වන අරුන් ජේට්ලි කෙසේ වුව ද මීළඟ පාර්ලිමේන්තු වාරයේ දී මේ මතභේදාත්මක ගැටලුව ඉදිරිපත් කරන බවද පවසා ඇත .
ඉන්දීය මැතිවරණ නීතිරීති වලට අනුව , සාපරාධී ක්‍රියා සම්බන්ධ චෝදනා වලට මුහුණ දී ඇති පුද්ගලයන්ට , ඇමති පදවි දැරිය හැකි වුවද අපරාධ සම්බන්ධයෙන් වැරදිකරුවන් වූවන්ට එම වරප්‍රසාදය හිමි වන්නේ නැත .
ඒ . එෆ් . පී . කිසිම රටකට ප්‍රජාතන්ත්‍රවාදය බලයෙන් පටවන්න අමෙරිකාවට බෑ .
ඉරාන නොබෙල් සාම ත්‍යාග ලාභිනී එබාදි කියයි .
එක්සත් ජාතීන් හිදී , ඉස්ලාමය හා ප්‍රජාතන්ත්‍රවාදය එකිනෙකට අනුරූපී වන්නක් බවත් ඉරාකයට හෝ මැදපෙරදිග වෙනත් තැනකට හෝ ප්‍රජාතන්ත්‍රවාදී සමාජයක් බලයෙන් පැටවීම අමෙරිකාවට කළ නොහැක්කක් බවත් ඉරාන නීතිවේදිනියක වන නොබෙල් සාම ත්‍යාග ලාභී ෂරීන් එබාදි පෙරේදා පැවසුවාය .
ඇය නොබෙල් සාම ත්‍යාගය දිනා ගත් පළමු වන මුස්ලිම් කාන්තාව සේම ප්‍රථම ඉරාන ජාතිකයාද වන්නේය .
ඉස්ලාමීය රටවල් බොහොමයක් ආගමට මුවාවී මානව හිමිකම් උල්ලංඝනය සාධාරණ කරන බව පවසන ඇය , මුස්ලිම් ජාතිකයකු වීම සමගම මානව හිමිකම් හා ප්‍රජාතන්ත්‍රවාදය භුක්ති විදීම සිදු කළ හැකි බව කියා සිටියාය .
ඒ සමගම මානව හිමිකම් උල්ලංඝනය සාධාරණකරණය කරනු සඳහා ඉස්ලාමීය ආණ්ඩු ආගම යොදා ගන්නා බවද ඇය කීවාය .
57 හැවිරිදි ඇය තවදුරටත් පවසන්නේ ඓතිහාසික ක්‍රියාවලියක් වන ප්‍රජාතන්ත්‍රවාදය රටකට බැහැර සිට බලයෙන් පැටවිය නොහැක්කක් බවය .
නව ඉරාක රජයට ඔවුන්ගේ නීත්‍යානුකූලභාවය හිමි කර ගත යුතුව ඇති බවද ඕ කීවාය .
" ප්‍රජාතන්ත්‍රවාදයේදී එහි ක්‍රියාකාරිත්වය ගැන විමසිලිමත් විය යුතුයි .
එය රටකට ලබා දිය යුතු තෑග්ගක් නොවේ .
ජනතාවක් මත බෝම්බ හෙලමින් ප්‍රජාතන්ත්‍රවාදය පිහිටුවිය නොහැකියි .
මේ නිසා රටක ප්‍රජාතන්ත්‍රවාදී ක්‍රියාවලියට දායක වීමට අමෙරිකාව අදහස් කරන්නේ නම් එය කළ යුත්තේ හමුදා ක්‍රියාමාර්ගයක් තුළින් නොවේ .
" යැයිද ඇය පැවසුවාය .
විදේශ හමුදා බලයකින් හෝ එ . ජා . අනුමැතියකින් තොරව ඉරාක ජනතාව විසින්ම සදාම් පාලනය පෙරලනු ඇතැයි අපේක්ෂා කළ බවද ඇය කියා සිටින්නීය .
රොයිටර් .
දූවිල්ලෙන් වැසුණු පැල්පත් වෙත යමින් රාහුල් දේශපාලන ගමන අරඹයි .
අමෙති හිදී , ගාන්ධි - නේරු වංශයේ නව පරපුර හොබවමින් විපක්ෂ කොංග්‍රස් නායිකා සෝනියා ගාන්ධි හා ඝාතනයට ලක් වූ අගමැති රජීව් ගාන්ධිගේ පුත් රාහුල් ගාන්ධි පෙරේදා සිය දේශපාලන ගමන් මගේ පළමු පියවර තැබීය .
කොංග්‍රස් පක්ෂයෙන් ඇමති අසුනට තරග වදින ඔහු මැතිවරණ ව්‍යාපාරයට එළඹෙමින් පෙරේදා සිය මංගල ගමන යොමු කළේ උත්තර් ප්‍රදේශයේ දූවිල්ලෙන් වැසුණු ගම්මාන වෙතය .
ඔහුගේ මෙම සංචාරය පෙරහැරක සිරිය ඉසිලීය .
මල් මාලා ගෙල පළඳා ඔහු පිළිගත් ගැමි ජනතාව යම්තම් හෝ ඔහු අතපත ගා ගැන්මට වෙහෙසෙනු ද දක්නට ලැබිණ .
ලන්ඩනයේ මූල්‍ය උපදේශකයකු ලෙස සේවය කරමින් සිට පැමිණි 33 හැවිරිදි රාහුල් මෙහි දී මහජන රැලි ඇමතීමක් හෝ කතා පැවැත්වීමක් සිදු නොකළ නමුදු අතු සෙවිළි කළ පැල්පත් එකිනෙක වෙත යමින් ඔවුන්ගේ දුක් ගැනවිලි වලට සවන් දෙනු දක්නට ලැබිණ .
පළමු වරට 1982 දී සිය පියා සමග මෙහි පැමිණි අවස්ථාවේ විඳි අත්දැකීම් යළිත් අත්විඳි බව මාධ්‍ය හමුවේ ප්‍රකාශ කළ රාහුල් එදා අත්විඳි ජන ප්‍රතිචාරය හා උණුසුමටත් වැඩි දෙයක් මෙවර අත්විඳි බව කියා සිටියේය .
මගේ පියා 40 වසරක් මේ බිම හා මුසු වී සිටි අතර ඉදිරි 40 වසර අපද මේ බිම හා මුසු වන්නෙමු යැයි ඔහු කීවේය .
රොයිටර් .
සතියක් තුළ පාකිස්තානයෙන් තවත් මිසයිලයක් .
ඉස්ලාමාබාදයේ දී , න්‍යෂ්ටික යුද හිසක් රැඳවිය හැකි තවත් බැලිස්ටික් මිසයිලයක් පකිස්තානය ඊයේ සාර්ථක ලෙස අත්හදා බැලීය .
තවත් ' ගවුරි ' මිසයිලයක් අත්හදා බැලු බව හමුදා අංශයෙන් ද ප්‍රකාශ වී තිබේ .
ඉකුත් සෙනසුරාදා කි . මි . 1500 ක් දුර දිවෙන මිසයිලයක් අත්හදා බැලීමෙන් පසු ඔවුන් සතියක් තුළ අත්හදා බැලූ දෙවැනි මිසයිලය මෙයයි .
රොයිටර් .
අල් කයිඩා සබඳතා ඇති රුසියානුවෙක් පාකිස්තානයේ දී දැලේ .
පෙෂවෝ හිදී , පාකිස්තානයේ ඇෆ්ගනිස්තාන දේශ සීමාවේ ගෝත්‍රික කලාපයේදී අල් කයිඩා සබඳතා ඇති රුසියානු ජාතික සැකකරුවෙකු පාකිස්තාන ආරක්ෂක අංශ විසින් පෙරේදා අත්අඩංගුවට ගෙන තිබේ .
23 හැවිරිදි මේ පුද්ගලයා මොස්කව් ආසන්න ගම්මානයක සිට පැමිණි බව වසරිස්තානයේ මිරාන්ෂාන් අගනගරයට සමීප හමුදා සෝදිසි මුරපොළකදී ඔහු අත්අඩංගුවට ගැන්මෙන් පසු කියා තිබේ .
ඔහු සතුව ව්‍යාජ පකිස්තාන හැඳුනුම්පතක් තිබී ඇති අතර මෙම ගෝත්‍රික කලාපය තුළ ඉකුත් සිව් වසර තිස්සේම පදිංචිව සිටි බවද ඔහු කියා ඇත .
මෙම ගෝත්‍රික කලාපය තුළ චෙච්නියානු ගරිල්ලන් සැඟවී සිටීම පුරුද්දක් නමුදු ඔහුගේ පෙනුම චෙච්නියානුයකුගේ නොවන බවද ප්‍රකාශිතය .
රොයිටර් .
ඉරාක පාලනය සම්බන්ධ යෝජනාවට ආරක්ෂක මණ්ඩලයේ පූර්ණ අනුමැතිය .
එක්සත් ජාතීන් , ඉරාකය අත්පත් කර ගැන්ම ජූනි 30 වන විට නිල වශයෙන්ම නිමා කැරෙන පරිදි එ . ජා . ආරක්ෂක මණ්ඩලයට ඉදිරිපත් කැරුණු අමෙරිකා - බ්‍රිතාන්‍ය යෝජනාව පෙරේදා එහි දී ඒකඡන්දයෙන් සම්මත විය .
ස්වාධීන අන්තර් වාර පාලනයක් ඉරාකය සඳහා අනුමත කිරීමට අතිරේකව අමෙරිකාව ප්‍රමුඛ සන්ධාන හමුදාවෙන් සාමය සුරැකීම ද ඉන් අනුමත විය .
ආරක්ෂක මණ්ඩලයේ ඒකඡන්දයෙන් සම්මත වූ මෙම යෝජනාව වැදගත් සන්ධිස්ථානයක් වන බවත් ඒ අනුව ජූනි 30 දා ඉරාකය යළි ස්වාධීන පාලනයකට හිමිකම් කියන අතර එය ප්‍රජාතන්ත්‍රවාදී ඡන්දයකින් තේරෙන ආණ්ඩුවක් සඳහා වන ගමනේ තවත් ඉදිරි පියවරක් බවත් මේ මස අගදී ඉරාකයේ අමෙරිකානු තානාපති බවට පත් වන ජෝන් නිග්‍රොපොන්ටෙ කීවේය .
මේ අතර ජෝර්ජියාවේ සමුද්‍ර දිවයිනේ විවෘත වුණු ජී . 8 රට වල සමුළුව අරඹමින් එ . ජා . ආරක්ෂක මණ්ඩලයෙන් සම්මත වූ යෝජනාව ඉරාක ජනතාවගේ ජයග්‍රහණයක් බව අමෙරිකානු ජනාධිපති බුෂ් කීවේය .
මෙම යෝජනා සම්මුතිය අනුව 2005 ජනවාරි මාසයට පෙර සංක්‍රමණික රජයක් සඳහා ඡන්ද විමසීමක් පැවැත්විය යුතු අතර නව ව්‍යවස්ථාවක් සැකසීමෙන් පසු 2006 ජනවාරි 31 වන විට ස්ථිර රජයක් ඉරාකයේ බිහිවිය යුතුය .
මෙහි දී ව්‍යවස්ථා සැකැස්මට මැතිවරණ ක්‍රියාදාමයට හා තවත් කටයුතු වලට එ . ජා . සහාය ලැබිය යුතු බවත් එහි සඳහන් විය .
ඒ සමගම ඕනෑම අවස්ථාවක අමෙරිකානු හමුදාවට ඉරාකයෙන් පිටවීමට අණදීමේ අයිතිය අතුරුවාර රජයට හිමි වන අතර 2006 ජනවාරි 31 වන විට බහු ජාතික බළකායේ කාලය ඉකුත් වන බව ඉන් ප්‍රකාශ වී තිබේ .
රොයිටර් .
ඉස්ලාමීය ධර්‍මයට හානි කරන ද්‍රෝහීන් මරා ගෙන මැරෙන්න දස දහසක් සූදානම් .
ඉස්ලාමීය වීර සැමරුම් සංවිධානය කියයි .
ටෙහෙරානයේ දීය .
ඊශ්‍රායලයට , ඉරාකයේ අමෙරිකා හා බ්‍රිතාන්‍ය සන්ධාන හමුදා වලට සහ ගත් කතුවර සලමන් රුෂ්ඩිට මරා ගෙන මැරෙන බෝම්බ ප්‍රහාර එල්ල කිරීමට ඉරාක ජාතිකයෝ දහස් ගණනක් දැනටමත් ලිඛිතව කැමැත්ත පළ කර ඇතැයි ගෝලීය ඉස්ලාමීය ව්‍යාපාරයේ ආගම වෙනුවෙන් දිවි පිදූවන් අනුස්මරණය කිරීම සඳහා වග ඉරාන කොමිසමේ ප්‍රකාශකයකු පවසා ඇති .
මොහොමඩ් අලි සමාඩි නැමැති මෙම ප්‍රකාශනය තව දුරටත් ප්‍රකාශ කර ඇත්තේ ඉරාකයේ සජාන් සහ කර්ඛාලා ඇතුළු පූජනීය නගර වල විදේශ හමුදා විසින් සිදු කර තිබෙන විනාශය ෂීයා මුස්ලිම් බැතිමතුන් බහුතරයක් වෙසෙන ඉරානය විසින් දැඩි ලෙස හෙළා දකින බවයි .
ඉස්ලාම් ධර්‍මයට අපහාස වන අයුරින් සැටනික් වර්සස් නමින් ග්‍රන්ථයක් ලියූ රුෂ්ඩි ඉරාන විප්ලවීය නායක අයතොල්ලා ඛකුමේනි විසින් මරණ දඬුවමට ය‍ටත් කරන ලද්දේ 1989 වසරේ දීය .
ඉස්ලාම් ආගමට හානි පමුණුවන මෙවන් ද්‍රෝහීන් විනාශ කර දැමීම සඳහා ආත්ම පරිත්‍යාගයෙන් මෙහෙයුම් දියත් කරන්නට 10 , 000 කට අධික පිරිසක් දැනටමත් ලියාපදිංචි වී ඇතැයි ද එම ප්‍රහාර අරඹන්නට වත්මන් ඉරාන අධ්‍යාත්මික නායක අයොතුල්ලා අලි ඛමේනිගේ අනුමැතිය ලැබෙන තෙක් ඔවුන් පසු වන්නේ යැයි ද මොහු තව දුරටත් ප්‍රකාශ කර ඇත .
අපගේ හමුදාමය නොවන එකම ඉලක්කය සලමන් රුෂ්ඩිය අප විශ්වාස කරන අන්දමට ඔහු ඉස්ලාම් ධර්‍මයට එරෙහිව දියත් කර ඇති සංග්‍රාමය හමුදාමය ප්‍රහාරයකටත් වඩා විනාශකාරී එකක් යනුවෙන්ද අලි සමාඩි තව දුරටත් ප්‍රකාශ කර තිබේ .
රොයිටර් .
උසාවි ගිය කුණු බාල්දියේ වාසනාව .
බුවනෝර්ස් අයර්ස් හිදී , ආර්ජන්ටීනියානු ජාතික පෝලෝ ඔල්ටමිරානෝ දිවි ගැට ගසා ගත්තේ කුණු බාල්දි ඇවිස්සීමෙනි .
මෑතකදී කෝඩෝබා නගරයේ කුණු බාල්දියක් අවුස්සද්දී එතුළ මළකඩ කෑ පෙට්ටියක තිබී ඩොලර් 50 , 000 ක් ඔහුට හමු විය .
මේ හදිසි වාසනාව වහාම ඔහුට නිවසක් , මෝටරථ දෙකක් හා සාප්පුවක් සපයා දීමට සමත් විය .
එහෙත් දැන් ඔහුට එරෙහිව එම මුදලට හිමිකම් කියන්නියක නඩු පවරා තිබේ .
එමිලා මැස්කෝයි නම් 70 හැවිරිදි සාප්පු හිමිකාරිය ඇය සතු මුදල ආපසු ලබා දෙන ලෙස අධිකරණයෙන් ඉල්ලා ඇත්තේ සිය නිවස පවිත්‍ර කිරීමේදී සේවිකාවක විසින් එය පරණ පෙට්ටියකැයි සිතා කුණු ගොඩට දමා ඇති බව පවසමිනි .
46 හැවිරිදි ඔල්ටිමිරානෝ පවසන්නේ තමා අපරාධකරුවකු හෝ කොල්ලකරුවෙකු නොවන බවයි .
රොයිටර් .
දකුණු කොරියා මහැදුරුගේ උතුරු කොරියා සබඳකම් හිරගෙට පාර කපයි .
සියෝල්හි දී , තිස් හත් වසරක් තිස්සේ ජර්මනියේ පිටුවහල්ව සිට මෑතකදී සිය රට පැමිණි ද . කොරියානු ජන්මයක් ඇති මහාචාර්යවරයකුට ඊයේ සත් අවුරුදු සිර දඬුවමක් නියම වූයේ ඔහු උතුරු කොරියාව සමග සබඳතා පවත්වන බවට නැගුණු චෝදනා විමර්ශනයෙන් පසුය .
59 හැවිරිදි සොන් - ඩියු - යුල් නම් ඔහු සමාජ විද්‍යාඥයකු වන අතර දැන් ජර්මානු පුරවැසිකම හිමිවූවෙකි .
ඔහු උ . කොරියානු හිතවාදියෙකු බවත් එරට පාලක කම්කරු පක්ෂයේ දේශපාලන මණ්ඩලයේ විකල්ප සාමාජිකයකු ලෙස කටයුතු කරන බවටත් චෝදනා නැගී තිබිණ .
ඔහුගේ ලියකියවිලි වලින් පවා උ . කොරියාව පවසන බවද පැවසී තිබේ .
ඉකුත් ඔක්තෝබරයේ අත්අඩංගුවට ගැනුණු ඔහු , තමාට එරෙහිව සියලු චෝදනා ප්‍රතික්ෂේප කර ඇත .
1973 - 2003 දක්වා 18 වතාවක් ඔහු උ . කොරියානු සංචාරයන්හි නියැලී ඇති අතර එය ද . කොරියානු ආරක්ෂක නීති උල්ලංඝනයක් බව පැවසී තිබේ .
රොයිටර් .
මියැන්මාරයේ ප්‍රජාතන්ත්‍රවාදී නායිකා අවුත් සාෆ් සූකී , වසරකටත් අධික කාලයක් තිස්සේ , රඳවා ගෙන සිටීම පිළිබඳව අන්තර් ජාතික දෝෂ දර්ශනයට ලක් වී සිටින එරට හමුදා රජයේ අගමැති කහිත් නයුන්ට් , මේ දින වල තායිලන්තයේ සංචාරයක නිරත වී සිටියි .
මෙම සංචාරයේදී ඔහුගේ තායිලන්ත සමගාමියා වන තක්සින් සිහමාත්‍රා සමඟ සාකච්ඡාවේ යෙදී සිටියි .
බැංකොක්හි රාජ්‍ය මන්දිරය ඉදිරිපිට , සූකී ගේ රුව සහිත පෝස්ටරයක් ඔසවා ගෙන විරෝධය දක්වන තායි ශිෂ්‍යයෙකි මේ .
පෙරේදා නිව්යෝක්හිදී පැවැති එක්සත් ජාතීන්ගේ සංවිධාන ආරක්ෂක මණ්ඩල සමුළුවේදි නව ඉරාක රජයේ විදේශ ඇමති හොෂියර් සෙබාරි ( ඉහළ වමේ - අසුන් ගෙන ) රැස්වීම අමතන අයුරු .
ජාතික ආරක්ෂාව පිළිබඳ ඉරාක අමාත්‍ය මණ්ඩල කමිටුවේ ප්‍රථම රැස්වීමෙන් අතුරුව පැවැති ප්‍රවෘත්ති සාකච්ඡාවේදී මේ අදහස් දක්වන්නේ ජාතික ආරක්ෂක කටයුතු පිළිබඳ නියෝජ්‍ය අගමැතිවරයා වන බර්හැම් සාලේය .
අතුරු වාර රජයේ අගමැති ආචාර්ය අසාද් අලම් ද ඔහු අසල සිටී .
ධාරානිපාත වර්ෂාවෙන් , ගං වතුරින් සහ නාය යාම් වලින් විපතට පත් හයිටි සහ ඩොමිනිකා රාජ්‍යයේ දහස් ගණන් ජනතාව උන්හිටි තැන් අහිමි වීමෙන් අනාථ භාවයට පත් වී සිටිති .
හයිටි - ඩොමිනිකා දේශ සීමාවේ පිහිටි සරණාගත කඳවුරක පිරිසක් මේ පෙළ ගැසී සිටින්නේ ඔවුන් වෙත ළගා වන ආහාර පාර්සල් ලබා ගැනීම පිණිසය .
චීන මූර්ති ශිල්පි වෙන් යුවාන් යැන් විසින් නෝමැන්ඩියේ ග්‍රෑන්ඩ් කෑම්ප් – මේසි හි ඉදි කළ " ලෝකයේ සාමය " නම් පිළිරුව අභියසින් දෙවන ලෝක යුද්ධයට යොදා ගත් අමෙරිකානු වාහන පෙළක් ඇදී යන අයුරු මෙහි දැක්වේ .
දෙවන ලෝක යුද්ධයේදී 1944 ජුනි 6 දා මිත්‍ර හමුදා යුරෝපයට කඩා වැදීමේ 60 වැනි සංවත්සරයේ කොටසක් ලෙස අන්තර් ජාතික මිත්‍රත්වය වෙනුවෙන් මීටර් 10 ක් උස මේ පිළිරුව ඉදි කරී ඇත .
බහු පාක්ෂික රජයක් පිහිටුවීමට නව නේපාල අගමැති උත්සාහයක .
කත්මන්දුහි දී , නේපාලයේ නව අගමැති ෂියර් බහදූර් ඩියුබා අගනුවර නාරායන් හිටි මාළිගයේදී ගයනේන්ද්‍ර රජු හමුවේ පෙරේදා දිවුරුම් දුන්නේය .
දෙවසරක් තිස්සේ පවත්නා දේශපාලන අර්බුදය හා අන්තවාමවාදී කැරලිකාරිත්වයේ කෙළවරක් දකිනු රිසින් සර්වපාක්ෂික රජයක් පිහිටුවීමට එක් වන ලෙස සියලු දේශපාලන පක්ෂ වලින් ඉල්ලා සිටීම ඔහු දැන් අරඹා තිබේ .
ගයනේන්ද්‍ර රජු විසින්ම දෙවසරක පෙර බලයෙන් පහ කළ ඩියුබා යළි ඉකුත් බදාදා අගමැති ලෙස පත් කරනු ලැබිණ .
එහෙත් වාමවාදි කැරලිකරුවන් පවසන්නේ ඩියුබාගේ පත් වීමෙන් රටේ ප්‍රශ්න නොවිසඳෙන බවය .
එය ප්‍රශ්න විසඳීමකට වඩා අවුල් කරන්නක් බව ඔවුන් කියා ඇත .
" මෙය සිවිල් යුද්ධය උග්‍ර කැරෙන පරිදි සාමය හා ප්‍රජාතන්ත්‍රවාදය ඉල්ලා සිටින ජනතාවට එරෙහිව විදේශීය බලවේගයන් ගේ බලපෑමෙන් සිදු ව ඇති කුමන්ත්‍රණයක් ලෙස හඳුන්වමින් සිවිල් සමාජයෙන් ජනතාව ගෙන් හා දේශපාලන පක්ෂ වලින් ඔවුන්ගේ අරගලය දිගටම ගෙන යන ලෙස කැරලිකරුවන් ඉල්ලා තිබේ .
මේ අතර ඩියුබා පවසන්නේ , සෙසු සියලු පක්ෂ ඇතුළත් රජයක් පිහිටුවීමට ඔහු ප්‍රයත්න දරන බවය .
පළමුව පක්ෂ සියල්ල හමුවී දෙවනුව නව කැබිනට් මණ්ඩලය ගොඩ නගන බවද ඔහු කීවේය .
ඔහුගේ පත් වීමට විරෝධය පාමින් පෙරේදා සාමකාමී විරෝධතාවක නියැලුණු විපක්ෂ කණ්ඩායම් , ඩියුබා පස්සා දොරින් බලයට ගෙන ආවේ රජුගේ අයිතීන් රැක ගැන්මට බව කියා තිබේ .
රොයිටර් .
චීනයේ නාය යාමකින් තිදෙනෙක් නසිති .
18 ක් අතුරුදන් .
බීජිංහිදීය .
නිරිත දිග චීනයේ චෙන්ක්වින් ප්‍රදේශයට පෙරේදා ඇද හැලුණු ධාරානිපාත වර්ෂාවක් සමග සිදු වූ නාය යාමකින් තිදෙනෙක් මිය ගොස් තවත් 18 දෙනෙකු අතුරුදන් වී ඇතැයි ක්ෂින් හුවා ප්‍රවෘත්ති සේවය වාර්තා කළේය .
නිවෙස් 14 ක් පස් කඳු වලට යට කරමින් ගල් අඟුරු ආකර පිහිටි පෙදෙසක සිදු වු මේ අනතුරින් අතුරුදන් වූවන් සියලුම දෙනා ද මිය යන්නට ඇතැයි සහන සේවකයෝ සැක පහළ කරති .
රොයිටර් .
බෝම්බ පිපිරීම් හා වෙඩි තැබීම් වලින් උස්බෙකිස්තානයේ 19 ක් නසිති .
අමෙරිකා විරෝධී ඉස්ලාමීය සටන්කාමීන්ගේ වැඩක් .
? ටෂ්කන්ට්හි දී මධ්‍ය ආසියානු උස්බෙකිස්තානයේ පෙරේදා ඇති වූ බෝම්බ පිපිරීම් වැලක් හා වෙඩි තැබීම් මගින් පුද්ගලයන් 19 දෙනෙකු පමණ ඝාතනය වී ඇති අතර එය අමෙරිකානු ප්‍රමුඛ භීෂණයට එරෙහිව යුද්ධයට සහාය පල කරන උස්බෙකිස්තානය ඉන් බිඳවීමට ප්‍රයත්න දරන ඉස්ලාමීය සටන්කාමීන්ගේ ක්‍රියාවලියක් බව ප්‍රකාශ වී තිබේ .
උස්බෙකිස්තානය සිය දේශ සීමාව තුළ ඉස්ලාමීය අන්තවාදීන් මැඩලමින් අමෙරිකාව සමග මිත්‍රත්වයක් ගොඩ නගා ගෙන ඇති වා පමණක් නොව යාබද ඇෆ්ගනිස්තානයේ මෙහෙයුම් සිදු කරන අමෙරිකානු හමුදාව සඳහා කඳවුරක් ද සපයා තිබේ .
උස්බෙකිස්තාන විදේශ ඇමති පවසන්නේ හිස්බ් - උට් - තරිර් හා වාබීස් නම් ත්‍රස්ත කණ්ඩායම් ප්‍රහාර පිටුපස සිටින බවය .
එහෙත් හිස්බ් - උට් කරීර් කණ්ඩායම සිද්ධි වලට ඔවුන්ගේ මැදිහත් වීමක් නැති බව කියා තිබේ .
ඔවුන් ත්‍රස්තවාදී හෝ ප්‍රචණ්ඩ ක්‍රියා වල නොයෙදෙන අතර සන්නද්ධ අරගලයක ද නිරතව නැතැයි කියා තිබේ .
මෙම ප්‍රහාර සම්බන්ධයෙන් ඇඟිල්ල දිගු වන්නේ ඒකාධිපති උස්බෙක් පාලනය දෙසට බවත් ඔවුන් නිත්‍යානුකූල ඉස්ලාමීය දේශපාලන ව්‍යාපාරය මැඩලීමට පියවර ගැනීමෙන් මේ චෝදනාවට ලක් වන බවත් ඔවුන් පෙන්වා දී තිබේ .
මෙම සිද්ධි මාලාව අනුව බුකාරා නගරාසන්නව පුද්ගලයන් 10 දෙනෙකු ඝාතනය වී ඇත්තේ නිවාස සංකීර්ණයක බෝම්බයක් පිපිරීම නිසාය .
අගනගරයේ ඇති වූ වෙඩි හුවමාරුවකදී පොලිස් භටයන් තිදෙනෙකු ඝාතනය වී ඇත .
තවත් පොලිස් භටයන් තිදෙනකු හා කුඩා ළමයකු මිය ගොස් ඇත්තේ මිනිස් බෝම්බකාරියන් දෙදෙනෙකු සිය බෝම්බ පුපුරුවා ගැන්මෙනි .
රොයිටර් .
ස්විට්සර්ලන්තයේ බර්න් නුවර පෙරේදා ප්‍රථම වරට පැවැති ජාතික කතෝලික යෞවන දිනය සැමරීමේ උලෙළට දෙවන ජුවාන් පාවුළු පාප් වහන්සේ එහි සැපත් වූයේ දැඩි ආරක්ෂක විධි විධාන මධ්‍යයේය .
ස්විස් තරුණ තරුණියන් දස දහස් ගණනින් සහභාගි වූ මෙම උලෙළ පාප් වහන්සේ විසින් අමතන අයුරු දැවැන්ත රූපවාහිනි තිරයක දිස්වූ අන්දම .
උතුරු සහ දකුණු කොරියා අතර 1950 පැවැති යුද්ධයේදී මිය ගිය සිය ඥාතියකුගේ සොහොන් කොත අසල මේ කාන්තාව මෙසේ හඬා වැළපුණේ සෝල් අගනුවර ' නේෂන් ' සුසාන භූමියේදීය .
මේ මස 28 - 29 දින වලදී තුර්කියේ ඉස්තාන්බුල් නගරයේදී නැටෝ මුළුව පැවැත්වීමට නියමිතව තිබේ .
තුර්කියේ සමුළුව පැවැත්වීමට මෙන්ම ඒ සඳහා අමෙරිකානු ජනාධිපති බුෂ්ගේ පැමිණීමට ද එරෙහිව පැවැත්වූ උද්ඝෝෂණ රැළියකට සහභාගි වූ පිරිසකි මේ .
' අල්ලා ශ්‍රේෂ්ඨයි .
' යනුවෙන් සඳහන් සාටකයකින් මුහුණ ආවරණය කර ගත් මේ පාකිස්තානු ජාතිකයා එරට මුටාහිදා මජ්ලිෂ් - එ - අමාල් නැමැති විරුද්ධ පක්ෂ ක්‍රියාකාරකයෙකි .
පාසල් පෙළ පොත් වල ශුද්ධ යුද්ධය ( ජිහාඩ් ) පිළිබඳ කුරානයේ පාඨ වෙනස් කිරීමට රජය ගෙන ඇති තීරණයට එරෙහිව පැවැති මෙම විරෝධතා වලට දහස් ගණනින් විරුද්ධ පක්ෂ ආධාරකරුවෝ එක් වූහ .
දෙවන ලෝක යුද්ධයේදී ප්‍රංශයේ නෝමැන්ඩි වෙරළට මිත්‍ර හමුදා ළඟා වීමේ 60 වැනි සංවත්සරය ඊයේ සැමැරිණ .
1944 ජූනි 6 දා අමෙරිකානු ගුවන් බලකාය විසින් මුදා ගනු ලැබුණු ශාන්ත මිරේ එග්ලිසේ ගම්මානයේදී පෙරේදා පැවති අනුස්මරණෝත්සවයේදී දහස් ගණන් පිරිස් වීදි සරණ අයුරුය මේ .
රේගන් අභාවය ගැන ලෝක නායකයෝ සොව පළ කරති .
වොෂින්ටනයේදී , ඇල්සයිමර් රෝගයට ගොදුරුව සිට 93 වියේදී පෙරේදා මිය ගිය අමෙරිකාවේ හිටපු ජනාධිපති රොනල්ඩ් රේගන් අනුස්මරණය කරමින් ලෝක නායකයන් හා ප්‍රභූන්ගෙන් ශෝක පණිවිඩ ගලා එමින් පවතින බව වාර්තා වේ .
ඔහුගේ අභාවය අමෙරිකානු ඉතිහාසයේ සංවේගදායි අවස්ථාවක් ලෙස හඳුන්වන වත්මන් ජනාධිපති ජෝර්ජ් ඩබ් . බුෂ් ශ්‍රේෂ්ඨ අමෙරිකානුවෙකුගේ අවසානය සිදු ව ඇතැයි කීවේය .
' ඔහුගේ ශ්‍රේෂ්ඨත්වයෙන් අමෙරිකානු ගෞරවය දිනා ගත්තා .
යහපත් බවින් ජන හදවත් දිනා ගත්තා .
ඔහු අවබෝධය සමග මුසු වූ විශ්වාසයක් සතුවූවෙක් .
ඔහු තුළ පැවති ශක්තිය ජන්ම ගුණයත් දයාව නිහතමානිත්වය තුළින් උපන්නක් .
උපහාසය බුද්ධිය හා මුසුවූවක් .
ඔහුම ගොඩනැගූ ජාතියකටත් උදව් කළ ලෝකයටත් ඔහු අද අහිමි වී තිබේ .
' යැයි ද ඔහු පැවසීය .
බ්‍රිතාන්‍ය අගමැති ටෝනි බ්ලෙයාර් රේගන් හඳුන්වන්නේ අමෙරිකානු ස්වයං විශ්වාසය යළි ගොඩනැගීමට නායකත්වය දුන් පුද්ගලයකු ලෙසය .
අමෙරිකානු දේශපාලනයේ ඔහු නව නැම්මක් ඇති කළ බවද බ්ලෙයාර් පවසයි .
ඔහු අව්‍යාජවම සැබෑ අමෙරිකානුවකු බව පවසන හිටපු ජනාධිපති බිල් ක්ලින්ටන් අමෙරිකානු ජනතාව තුළ ධනාත්මක හැඟීම් වර්ධනයට ඔහු ඉවහල් වූ බවත් ලොව හැම තැනම නිදහසේ අයිතිය වෙනුවෙන් කැරෙන සටන් වලදී අමෙරිකාව ඉදිරියෙන් රැඳවීමට ඔහු සමත් වූ බවත් කියා තිබේ .
එකුදු වෙඩිල්ලක් හෝ පත්තු නොකර නිරවි යුද්ධය ජය ගැන්මට සමත් වීමෙන් ඔහු සෑම නායකයින්ටම වඩා කීර්තියක් හිමි කර ගත් බව බ්‍රිතාන්‍යයේ හිටපු අගමැතිනි මාග්‍රට් තැචර් කීවාය .
ප්‍රංස ජනාධිපති ජේකස් චිරාක් , බ්‍රිතාන්‍යය එළිසබත් රැජන කැනඩා අගමැති පෝල් මාටින් ආදී ලෝක ජන නායකයින් රැසක්ම මේ වන විට ඔහුගේ අභාවයෙන් ඇති වූ කම්පනය සහ ශෝකය ප්‍රකාශයට පත් කර ඇත .
රොයිටර් .
ඉරාක හිරකරු හිංසන සිද්ධිය ඇමෙරිකාවට ම කළ නිග්‍රහයක් .
බුෂ් පැරිසියේදී කියයි .
පැරිසියේදීය .
ඉරාක බන්ධනාගාර වල හිරකරුවන්ට , අමෙරිකා සොල්දාදුවන් විසින් සිදු කළේ යැයි කියන හිංසා ක්‍රියා පිළිබඳ පුවත තමා තුළ දැඩි ලජ්ජා සහගත හැඟීමක් ඇති කළේ යැයි පැරිසියේ දී ප්‍රකාශ කළ ජනාධිපති බුෂ් , ඒ පිළිබඳව පූර්ණ සහ විවෘත පරීක්ෂණ සිදු කරන බවට ද ප්‍රතිඥා දුන්නේය .
ප්‍රංස ජනාධිපති ජේකස් චිරාක් සමග පැවැති සාකච්ඡා වලින් අනතුරුව මාධ්‍ය හමුවක් අමතමින් බුෂ් ප්‍රකාශ කළේ , අමෙරිකාවේ කීර්ති නාමයට කැළලක් සිදු කළ මෙම සිද්ධිය , බොහෝ අමෙරිකානු ජනයා මෙන්ම තමන් ද නිග්‍රහයට ලක් කළ ප්‍රවෘත්තියක් බවයි .
විශේෂයෙන් බටහිර බැග්ඩෑඩයේ පිහිටි අබු - ගාරේබ් බන්ධනාගාරයේ රඳවා සිටින ඉරාක සිරකරුවන්ට , අමෙරිකා සොල්දාදුවන් පැමිණ වූ වධ හිංසා පිළිබඳ ඡායාරූප , මාධ්‍ය විසින් අනාවරණය කිරීමත් සමග , අන්තර් ජාතික අප්‍රසාදය අමෙරිකාව වෙත දිගින් දිගටම එල්ල වෙමින් පවතී .
ඒ . එෆ් . පී . ඉන්දු – කාශ්මීරයේ ප්‍රචණ්ඩ ක්‍රියා වලට 11 ක් බිලි .
ශ්‍රී නගර් හි දීය .
ඉන්දු කාශ්මීරයේ සති අන්තයේ සිදු වූ ප්‍රචණ්ඩ ක්‍රියා වලින් 11 දෙනකු ජීවිතක්ෂයට පත් වී ඇතැයි පොලිස් ආරංචි මාර්ග සඳහන් කළේය .
මේ අතරින් ඉස්ලාමීය සටන්කාමීන් බවට සැක කෙරෙන හත් දෙනකු ඉන්දීය හමුදා අතින් ඝාතනයට ලක් වී ඇති අතර බෝම්බයක් සමග සෙල්ලම් කරමින් සිටි ළමයින් දෙදෙනකු එය පිපිරීමෙන් මිය යාමේ සිද්ධියක් ද පොලිසියට වාර්තා වී තිබේ .
මේ අතර ඩෝඩා ප්‍රදේශයේ හින්දු සහ මුස්ලිම් වාර්ගික සාමාන්‍ය වැසියන් දෙදෙනෙක් ඉස්ලාමීය කැරලිකරුවන් ගේ වෙඩි තැබීමකින් මිය යාමේ සිද්ධියක් ද ශ්‍රී නගර් අග නුවරින් අනාවරණය වී තිබේ .
ඒ . එෆ් . පී . ඩයනාගේ මව මිය යයි .
ලන්ඩනයේ දී , මිය ගිය බ්‍රිතාන්‍යයේ ඩයනා කුමරියගේ මව වන ෆ්‍රාන්සස් ෂාන්ඩ් කිඩ් දිගු කලක් අසනීපව සිට පෙරේදා මිය ගියාය .
මියෙන විට ඇය 68 වියේ පසු විය .
ඇගේ අභාවයෙන් තමාත් සොයුරු හැරිත් දැඩි කම්පාවට පත් බව බ්‍රිතාන්‍ය කිරුළේ දෙවැනි හිමිකරු වන විලියම් කුමරු සිය මිත්තණියගේ අභාවය වෙනුවෙන් නිකුත් කළ නිවේදනයක දැක්වේ .
ඩයනා කුමරියගේ හිටපු සැමියා වු චාර්ල්ස් කුමරු හා බ්‍රිතාන්‍ය මහ රැජින ද ඇගේ අභාවය පිළිබඳ ස්පෙන්සර් පවුලට ශෝක පණිවිඩ යවා ඇත .
රොයිටර් .
බංගලාදේශයේ ඩකා අගනුවර මධ්‍යයේ පිහිටි සය මහල් ගොඩනැගිල්ලක් පෙරේදා කඩා වැටීමෙන් කුඩා දැරියක ඇතුළු සිව් දෙනෙක් මරුමුවට පත් වූහ .
එහි සිර වී සිටි විසි දෙනකු පමණ නිරුපද්‍රිතව බේරා ගන්නට සහන කණ්ඩායම් සමත් වූ නමුදු තවත් 20 ක් පමණ එතුළ මිය ගොස් ඇතැයි විශ්වාස කෙරේ .
සුන්බුන් වලට යට වූ කාන්තාවකගේ අතක් පමණක් පිටතට මතු වි ඇති අයුරු ඡායාරූපයෙන් දැක්වෙයි .
රොනල්ඩ් රේගන් මෘතදේහය ඊයේ සවස කැලිෆෝර්නියාවෙන් වොෂින්ටනයට ගෙන ඒමට නියමිතව තිබුණු අතර එහි දී 1 , 50 , 000 ක පමණ ජනතාවක් ඔහුට අවසන් ගෞරවය පුද දෙනු ඇතැයි අපේක්ෂිතය .
කැලිෆෝර්නියාවේදී නාවික විරුවෙකු සිය පුත්‍රයා සමගින් මෘතදේහයට ආචාර කරන අයුරුයි මේ .
අමෙරිකාවේ ජෝර්ජියා ප්‍රාන්තයට අයත් මුහුදු දිවයිනේදි ( සී අයිලන්ඩ් ) පෙරේදා ඇරැඹි ලෝකයේ ප්‍රධාන කාර්මික රට වල සමුළුවට පැමිණි බ්‍රිතාන්‍ය අගමැති ටෝනි බ්ලෙයාර් සහ ( දකුණේ සිට දෙවැන්නා ) ඔහුගේ බිරිඳ චෙරී ( දකුණේ ) උණුසුම් ලෙස පිළිගන්නේ අමෙරිකා ජනාධිපති බුෂ් සහ බිරිඳ ලෝරා ( වමේ සිට දෙවැන්නිය ) විසිනි .
මැද පෙරදිග රට වල ප්‍රජාතන්ත්‍රවාදී සහ ආර්ථික ප්‍රතිසංස්කරණ කටයුතු කඩිනම් කිරීම සහ ඉරාකයේ අනාගතය මෙම සමුළුවේ ප්‍රධාන මාතෘකා වනු ඇතැයි පැවසේ .
ඉන්දුනීසියාවේ ' බ්‍රෝමෝ සහ ' අවු ' යන ගිනි කඳු දෙක එකවිටම වාගේ සක්‍රිය වී ඇති අතර බ්‍රෝමෝ ගිනි කන්ද පුපුරා යාමෙන් මැලේසියානු හා ඉන්දුනීසියානු සංචාරකයින් දෙදෙනකු මිය ගොස් තවත් පස් දෙනකු තුවාල ලබා ඇතැයි පැවසේ .
ඡායාරූපයේ දැක්වෙන්නේ පුපුරන බ්‍රෝමෝ ගිනි කන්දෙන් දුම් කඳ අහසට නැගෙන හැටිය .
ඉන් පාපන්දු තරම් සදිසි ගල් කුට්ටි විසිවූ බව ප්‍රකාශිතය .
දෙදිනක් තිස්සේ සුළු භූ කම්පන ඇති වීමෙන් පසු හදිසියේම මේ ගිනි කඳු පුපුරා ඇති අතර ' අබු ' ගිනි කන්ද වඩ වඩාත් දරුණු ස්වරූපයක් පිළිබිඹු කරන බවද කියැවේ .
සක්‍රීය වන ගිනි කඳු 100 ක් පමණ ඉන්දුනීසියාවේ පවතී .
ගැබෝන් වෙරළට නුදුරුව ගීනියා බොක්කේ නොගැඹුරු මූදු තීරයට මගීන් 29 දෙනකු සහිත ගුවන් යානයක් පෙරේදා කඩා වැටීමෙන් බොහෝ දෙනකු මිය ගොස් ඇතැයි සැලකෙන අතර මිය ගිය අයෙකුගේ සිරුරක් සොයා ගත් බවත් දස දෙනකු බේරා ගන්නා ලද බවත් ප්‍රකාශිතය .
එන්ජිමේ දෝෂයකින් කඩා වැටුණු මෙම යානයේ සුන් බුන් අතරින් ගැලවුම් කණ්ඩායම් රැගත් බෝට්ටු ගමන් කරන සැටි වෙරළේ සිටිනවුන් බලා සිටින අයුරුයි මේ .
ඉන්දීය පාර්ලිමේන්තුවේ නව කතා නායක කොමියුනිස්ට් පක්ෂයෙන් , නවදිල්ලියේ දී , ඉන්දීය නව පාර්ලිමේන්තුව පෙරේදා පළමු වරට රැස් විය .
මෙහි දී අතුරුවාර කතානායක ලෙස ඉන්දීය මාක්ස්වාදී කොමියුනිස්ට් පක්ෂයේ සොම්නාත් චැටර්ජි නම් කැරුණු අතර ඔහු ඉදිරියේ සියලුම නව මන්ත්‍රීවරු දිවුරුම් දුන්හ .
74 හැවිරිදි චැටරිජි අද පාර්ලිමේන්තුව රැස් වීමෙන් පසු නිල වශයෙන් කතානායක ලෙස තෝරා ගනු ඇතැයි අපේක්ෂිතය .
නව රජය කොංග්‍රසය ප්‍රමුඛ පක්ෂ 20 ක සන්ධානයකි .
ලබන සඳුදා පාර්ලිමේන්තුව රැස් වීමෙන් පසු ජනාධිපති අබ්දුල් කලාම් නව මන්ත්‍රීවරුන් හමුවේ රජයේ වැඩ පිළිවෙළ ප්‍රකාශයට පත් කරනු ඇත .
මෙම පාර්ලිමේන්තු සැසිය ජුනි 10 දා අවසන් වෙයි .
යළි එය විවෘත වන්නේ ජූලි මාසයේ දීය .
නව රජයේ මංගල අය වැය ඉදිරිපත් වන්නේ එවිටය .
ඒ . එෆ් . පී . රටේ ආරක්ෂක කටයුතු පිළිබඳ බලතල අපට ලබා දෙන්න .
ඉරාක අතුරුවාර රජය එ . ජා . ගෙන් ඉල්ලයි .
බැග්ඩෑඩයේදී , ඉරාක ජනතාවට එරට බලය පැවරෙන ජුනි 30 දායින් පසු සන්ධාන හමුදාවේ අනාගත පැවැත්ම පිළිබඳ තීරණ ගැන්මේ බලය තමන්ට ලබා දෙන ලෙස ඉරාක නව අතුරුවාර රජය පෙරේදා එ . ජා . සංවිධානයෙන් ඉල්ලා සිටියේය .
එහෙත් ඉරාකීයන්ට බලය පැවරීම පිළිබඳ අමෙරිකා - බ්‍රිතාන්‍ය සැලැස්ම සම්බන්ධයෙන් ආරක්ෂක මණ්ඩලය හමුවේ කරුණු දක්වන විදේශ ඇමති හොෂියාර් සෙබාරි පවසා ඇත්තේ ඉරාකයේ ආරක්ෂාවට උපකාරි වනු පිණිස අමෙරිකාව ප්‍රමුඛ සන්ධාන හමුදාව එහි රැදී සිටීම අතුරුවාර රජයේ අපේක්ෂාව බවය .
කෙසේ වුවත් මෙම සන්ධාන හමුදාවේ රැඳී සිටීම සම්බන්ධ තීරණ ගැනීමට සංක්‍රමික ඉරාක රජයට බලයක් තිබිය යුතු අතර එය නව යෝජනාවෙන් පිළිබිඹු විය යුතු බවද සෙබාරි කියා ඇත්තේ නව රජයට ආරක්ෂක කටයුතු සම්බන්ධ බලය තිබිය යුතු බව පවසමිනි .
ජුනි 30න් පසු සන්ධාන හමුදාව සම්බන්ධ අවසන් තීරණ ගැනීමේ බලය හිමි විය යුත්තේ කාටද යන්න එ . ජා . ආරක්ෂක මණ්ඩලයේ විවාදයට ලක්ව තිබෙන්නකි .
සන්ධාන හමුදා ඉරාකයෙන් ඉවත් වීමට දින වකවානු නියම කළ යුතු බවට ප්‍රංශය , ජර්මනිය හා චීනයෙන් කැරෙන යෝජනාව ප්‍රතික්ෂේප කරන සෙබාරි පවසන්නේ අන්තර් ජාතික හමුදා කල් ඇතුවම ඉවත් වීමෙන් ඉරාකය අවුල් වී යා හැකි අතර සැබෑ සිවිල් යුද්ධයකට මග පෑදෙනු ඇති බවය .
රොයිටර් .
නේපාල අර්බුදයට ස්විස් සහාය .
බර්න්හිදී , නේපාල රජය හා මාඕවාදී කැරලිකරුවන් අතර ගැටුම සමථයකට පත් කිරීමේ විසඳුම් පතා මැදිහත් කරුවෙකු ලෙස ක්‍රියා කිරීමට ස්විට්සර්ලන්තය කැමැත්ත පල කර තිබේ .
මෙබව ස්විස් විදේශ අමාත්‍යාංශයෙන්ද තහවුරුව තිබේ .
එම අමාත්‍යාංශ ප්‍රකාශක ක්‍රිස්ටීයන් මියුව්ලි පවසා ඇති පරිදි අදාළ දෙපාර්ශවයන් හමුවීම සඳහා තවම දින වකවානු හෝ ස්ථාන නියම කර ගෙන නැත .
ඒ . එෆ් . පී . ' අපරාධ චෝදනා ලත් ඇමැතිවරුන් ඉවත් කරන්න ' විපක්ෂයේ ඝෝෂා මධ්‍යයේ ඉන්දීය පාර්ලිමේන්තුව අත්හිටු වේ .
නවදිල්ලියේ දී , අපරාධ පිළිබඳ චෝදනා ලැබ සිටින ඇමැතිවරුන් රජයෙන් පන්නා දැමිය යුතු බව ඉල්ලමින් පෙරේදා පාර්ලිමේන්තුව රැස් වූ අවස්ථාවේ ඉන්දීය විපක්ෂය ඝෝෂා කිරීම නිසා දවස පුරා පාර්ලිමේන්තු කටයුතු අත්හිටුවී ඇත .
පෙරේදා පාර්ලිමේන්තුව ඇරඹි සුළු වේලාවකින් පසු හිටපු ආරක්ෂක ඇමැති ජෝර්ජ් ෆර්නැන්ඩස් ප්‍රමුඛ විපක්ෂ මන්ත්‍රීවරු සභා ගැබ මැදට පැමිණ චෝදනා ලත් ඇමැතිවරු රජයෙන් නෙරපිය යුතු බවට හඬ නගමින් ' ලජ්ජයි ලජ්ජයි ' යනුවෙන් කෑ ගෑහ .
මේ තත්ත්වය යටතේ දිවා භෝජනය තෙක් පාර්ලිමේන්තුව කල් තැබුණද යළි රැස්වීමෙන් පසුවද තත්ත්වයේ වෙනසක් නොපැවැතීම නිසා එදිනට නියමිත පාර්ලිමේන්තු කටයුතු සියල්ල අත්හිටු වීමට කතානායක සොම්නාත් චැටර්ජි පියවර ගත්තේය .
මේ හා සමාන වාතාවරණයක් ඉස්මතුවීමෙන් ඉහළ මන්ත්‍රී මණ්ඩලයද ඊයේ වන තුරු කල් දමා තිබිණ .
එහි දී විපක්ෂයේ සුෂ්මා ස්වරාජ් පවසා තිබුණේ ඔවුන්ගේ ඉල්ලීම් වලට කන් දෙන තුරු විපක්ෂ සහයෝගයක් ලබා නොදෙන බවය .
අගමැති මන් මෝහන් සිං ගේ රජයේ ඇමැතිවරු තිදෙනකුට එරෙහිව චෝදනා පවත්නා මුත් පූර්ව රජයේ ඇමැතිවරුන් සමහරකටද එවන් චෝදනා පැවැති බව පෙන්වා දෙන රජය විපක්ෂය දෙබිඩි පිළිවෙතක පිහිටා කටයුතු කරන බව කියා තිබේ .
ඒ . එෆ් . පී . ඉරාකයේ සිට ඉන්දියාවට පකිස්තානය හරහා ගෑස් නළ මාර්ගයක් .
පකිස්තානය හරහා ඉරානයේ සිට ඉන්දියාවට දිවෙන ගෑස් නල මාර්ගයක් ඉදි කිරීම කැරේ ඉන්දීය නව රජයේ අවධානය යොමුව ඇති බව ඉන්දීය විදේශ ඇමති නට්වාර් සිං ප්‍රකාශ කර තිබේ .
පකිස්තානයෙන් ඊට ජාත්‍යන්තර ආරක්ෂා සහතිකය ලබා දෙන්නේ නම් ඉදි කිරීමේ කටයුතු කඩිනම් කැරෙන බවද ඔහු කීවේය .
කි . මී . 1600 ක් දිග මෙම නල මාර්ගය ඉදි කිරීම් සම්බන්ධ සාකච්ඡා 1994 දී ඇරඹුනද ඉන්දු - පාකිස්තාන නොසන්සුන්තා සහ ව්‍යාපෘතියේ අධි පරිවැය හේතු කොට ගෙන එහි ප්‍රගතියක් ඇති නොවිණ .
දෙරට අතර එදිරිවාදිකම් මතු වීමෙන් පකිස්තානය ඉන්ධන සැපයුම කපා දමා විය යන සැකයෙන් ඉන්දියාව මෙම ව්‍යාපෘතියට අත්සන් කිරීමට කැමැත්ත දක්වා නොතිබිණ .
ඒ අතරම ලබන අගෝස්තුවේදී පකිස්තාන විදේශ ඇමති කුර්ෂිඩ් මහමුද් කසුරි මුණ ගැසෙන අවස්ථාවේදී ඔවුන් ඉන්දියාවට එරෙහිව ක්‍රියාත්මක කර ඇති ත්‍රස්තවාදී වැඩ පිළිවෙළේ නිමාවක් දකින්නේ කවදා දැයි ප්‍රශ්න කරන බවද නට්වාර් සිං කීවේය .
ඉන්දීය ත්‍රස්තවාදී ක්‍රියාවන් බහුතරයක් පැමිණෙන්නේ පකිස්තානයෙන් බවද ඔහු කීවේය .
එහෙත් පාකිස්තානය සමග සමීප සබඳතාවක් ගොඩ නගා ගැනීමට ඉන්දියාව කැමති බවත් එය ප්‍රතිචාරාත්මක හා යථාර්ථවාදී පදනමක් මත සිදු වන බවත් ඔහු වැඩිදුරටත් කීවේය .
කෙසේ වුවත් නව ඉන්දීය රජය , පූර්ව රජයේ ඉන්දු - පාකිස්තාන සාම ක්‍රියාවලිය ඉදිරියට ගෙන යන බව පවසා තිබේ .
ඒ . එෆ් . පී . මාරාන්තික කුරුලු උණ රෝගය සිය රටින් තුරන් වී ඇතැයි වියට්නාමය පෙරේදා ප්‍රකාශ කෙළේය .
එහෙත් මීට දින 10 කට කලින්ද එම රෝගයට ගොදුරු වූ පිරිමි ළමයකු හැනෝයිහිදී මිය ගිය බැව් වාර්තා විය .
කුරුලු උණ රෝගයෙන් මිය ගිය 16 වැනි වියට්නාම් ජාතිකයා මොහුයි .
කෙසේ වුවද රෝග ව්‍යාප්තිය අඩු වීමත් සමග රටපුරා කුකුළු ආහාර යළිත් වෙළෙඳපොළ වල ශීඝ්‍රයෙන් අලෙවි වන්නට පටන් ගෙන තිබේ .
හැනෝයි අගනුවර අවන්හලක තැම්බූ කුකුළන් සහිත බන්දේසියක් අසල සිටින වෙළෙඳ සේවිකාවකි මේ .
කලාපීය ප්‍රශ්න පිළිබඳව ඉන්දීය ආරක්ෂක ඇමැතිවරයා සමග ද්විපාර්ශ්වීය සාකච්ඡා පැවැත්වීම සඳහා ඉන්දියාවට පැමිණ සිටින චීන ආරක්ෂක ඇමති කාඩ් ගැන්චුආන් ( වමේ ) නවදිල්ලි අගනුවරදී අගමැති අතාල් බිහාරි වජ්පායි මුණගැසුණු අවස්ථාව .
උත්තර් ප්‍රදේශ් ප්‍රාන්තයේ අමෙති ප්‍රදේශය ආසන්න ජාමොන් ගම්මානයේ සංචාරයක නියැළුණු රාහුල් ගාන්ධි ( වමේ ) සිප වැළඳ ගන්නා ගැමි කාන්තාවක් .
ඉන්දීය විපක්ෂ නායිකා සෝනියා ගාන්ධිගේ සහ ඝාතනයට ලක් වූ හිටපු අගමැති රජීව් ගාන්ධිගේ පුත් රාහුල් ළඟ එන ඉන්දීය මහ මැතිවරණයේදී අමෙති අසුන වෙනුවෙන් තරග වැදීමට නියමිතයි .
ස්පාඤ්ඤයේ සරගෝසා ගුවන්තොටුපලින් ඉරාකය බලා පිටත් වීමට යන ස්පාඤ්ඤ භට කණ්ඩායමකි මේ .
ඉරාකයේ සේවයේ නියුතු හමුදා භට පිරිස් සිය රට ගෙන්වීම හා ඒ වෙනුවට නව කණ්ඩායමක් පිටත් කර හැරීම ප්‍රමාද වී ඇත්තේ සති 3 කට ඉහත සිදු වූ දුම්රිය බෝම්බ ඛේදවාචකය සහ මහ මැතිවරණයෙන් සිදු වූ රාජ්‍ය පාලනයේ පරිවර්තනය හේතුවෙනි .
අදියර 5 කින් යුක්තව ලබන අප්‍රියෙල් 20 වැනිදා ඇරැඹෙන ඉන්දීය මහ මැතිවරණයේදී පාලක බී . ජේ . පී . පක්ෂය ප්‍රමුඛ සන්ධානය ජයග්‍රහණය කරන බැව් ජනමත විමසුම් කිහිපයකදීම පෙනී ගොස් ඇත .
ඡන්ද දායකයන් හැට හත් කෝටි පනස් ලක්ෂයක් මෙවර එරට මැතිවරණයේදී ඡන්දය පාවිච්චි කිරීම සඳහා සුදුසුකම් ලබා සිටිති .
මැතිවරණයට සිය නාම යෝජනා භාර දීමෙන් අනතුරුව ඉන්දීය නියෝජ්‍ය අගමැති අද්වානි සිය බිරිය වන කමලා අද්වානි සමග රස කැවිල්ලක ආහාරයට ගත් අයුරු .
පකිස්තාන - ඇෆ්ගනිස්තාන දේශ සීමාවේ අල් - කයිඩා සටන්කාමීන් ග්‍රහණයට ගැනීමේ දින 12 ක මෙහෙයුමක් පාකිස්ථාන හමුදා විසින් දැන් ක්‍රියාත්මක කර ඇත .
ප්‍රදේශයේ වනාන්තර වල සැඟවී සිටින සන්නද්ධ අල් - කයිඩා ගරිල්ලන් නියත වශයෙන්ම අත්අඩංගුවට ගන්නා බවට පකිස්තාන හමුදා ප්‍රතිඥා දී තිබේ .
දේශ සීමාබද වානා ප්‍රදේශයේ කාලෝෂා ගම්මානයේ එළිමහනක තැබූ තොටිල්ලක නිදා සිටින පාකිස්තාන ජාතික සිඟිත්තෙකි මේ .
අයර්ලන්තයේ ඩබ්ලින් අග නගරයේ අවන්හලක පිටත සිට දුම්වැටියක් උරන පුද්ගලයෙකි මේ .
සේවා ස්ථාන වල , අවන්හල් වල සහ ආපන ශාලා වල දුම් පානය පෙරේදා සිට තහනම් කළ අයර්ලන්තය ප්‍රසිද්ධ ස්ථාන වල දුම් පානය තහනම් කළ ප්‍රථම යුරෝපීය රට බවට පත් වී තිබේ .
ඒ අනුව ඉරිදා මධ්‍යම රාත්‍රියේ සිට මෙම නීතිය අයර්ලන්තයේ තදින්ම ක්‍රියාත්මක වෙයි .
අල් කයිඩා තර්ජන වලින් පසු විදේශ සහන කණ්ඩායම් ඉවතට .
කුවේට්ටාහි දී , අල් - කයිඩා සබඳතා ඇති සටන්කාමීන් විසින් ප්‍රහාර එල්ල කරන බවට කළ තර්ජන වලින් පසු නිරිතදිග පකිස්තානයේ මෙහෙයුම් කටයුතු වල නියැලි විදේශ සහන ආධාර කණ්ඩායම් කීපයක්ම එම කටයුතු වලින් ඉවත් කොට ඇති අතර එම කාර්ය මණ්ඩල ද ප්‍රදේශ වලින් ඉවත් කර ගෙන ඇත .
තලේබාන් හා අල් කයිඩා සටන්කාමීන් විසින් බලුකිස්තාන පළාතේ කුවේට්ටා අග නගරයේ විදේශ සහන සේවකයින්ට එරෙහිව මරා ගෙන මැරෙන ප්‍රහාර එල්ල කරන බවට තර්ජනය කර තිබේ .
මේ තර්ජන හමුවේ අදාළ කාර්ය මණ්ඩල හෝටල් වල රඳවා තිබේ .
පොලිසිය පවසන්නේ එ . ජා . සරණාගත ඒජන්සිය හා වෙනත් විදේශ සහන කණ්ඩායම් වලට එල්ල වූ තර්ජන වලින් පසු ප්‍රදේශයේ ආරක්ෂාව තර කර ඇති බවය .
එ . ජා . සරණාගත කොමසාරිස් කාර්යාලයෙන් පැවැසී ඇත්තේ කුවේට්ට හි ඔවුන්ට අයත් කාර්ය මණ්ඩලය හය දෙනෙකුගෙන් සමන්විත අතර පූර්වාරක්ෂක පියවරක් වශයෙන් ඔවුන් හෝටල් වල රඳවා ඇති බවය .
ඔවුනට ජීවිත තර්ජන එල්ල කළ පණිවිඩයෙන්ම එම මරා ගෙන මැරෙන ප්‍රහාර සැලසුම් කරන කණ්ඩායම් නායකයා තලේබාන් සාමාජික මුල්ලා හෂිම් සැග්සායි බව සඳහන් කර ඇත .
මෙම සටන්කාමීන්ගේ නිවාස ආසන්නයේ ඔවුන් ගැන විමසිලිමත් වීමට අතිරේක පොලිස් කණ්ඩායම් යොදවා ඇති බව ප්‍රකාශිතය .
රොයිටර් .
ඊශ්‍රායලය , ඇමතිවරු දෙදෙනෙක් ෂැරොන් රජයෙන් ඉවතට .
ජෙරුසෙලමේ දී , ගාසා තීරයෙන් ඊශ්‍රායල් ජනාවාස ඉවත් කිරීමේ සිය සැලැස්ම අනුමත කර ගැනීමට බහුතර කැබිනට් අනුමැතියක් ලබා ගැනීම සඳහා ඊශ්‍රායල් අගමැති එරියල් ෂැරොන් ඊයේ සිය දැඩි මතධාරී ඇමතිවරුන් දෙදෙනකු තනතුරු වලින් පහ කළේය .
ගාසා සැලැස්ම පිළිබඳව ඡන්ද විමසීම ලබන ඉරිදාට නියමිතව ඇති අතර , සිය ලිකුඩ් පක්ෂයේ කැරලිකාර සාමාජිකයන් කිහිපදෙනකු , මෙම සැලැස්මට ඡන්දය පාවිච්චි කිරීම සඳහා පොළඹවා ගැනීමේ අසාර්ථක උත්සාහයෙන් අනතුරුව දක්ෂිණාංශික දේශපාලන පක්ෂයක් වන නැෂනල් යුනියන් පක්ෂයට අයත් ඉහත ඇමතිවරුන් ඉවත් කිරීමේ වෙනත් උපක්‍රමයකට ෂැරොන් පියවර ගෙන තිබේ .
ඉරාකයේ ආරක්ෂක හමුදා විසුරුවා හැරීම අමෙරිකාව කළ බරපතළම වරදක් .
නව අගමැති , බැග්ඩෑඩයේ දී , සදාම් හුසේන් ගේ අණසක යටතේ පැවති හමුදාව විසුරුවාලීම අමෙරිකාවෙන් සිදු කැරුණු බරපතළ වැරැද්දක් බව ප්‍රකාශ කරමින් එම අමෙරිකානු ක්‍රියාව හෙළා දකින ඉරාකයේ නව අගමැති ඉයාඩ් අල්ලාවි , හිටපු බාත් පාක්ෂිකයන් ද ඇතුළත් ප්‍රබල ආරක්ෂක හමුදාවක් ගොඩ නැගීමට අවශ්‍ය නීති සිය රජයෙන් සම්පාදනය කැරෙනු ඇති බව පෙරේදා පැවසීය .
සදාම් ගේ බලය බිඳ වැටීමෙන් පසු ඉකුත් වසරේ දී සදාම් හමුදාව විසුරුවාලීම අමෙරිකාව සිදු කළ තවත් බරපතළ වැරැද්දක් වන හෙයින් රට පුරා පැතිර යමින් පවතින ප්‍රචණ්ඩකාරිත්වය මැඬලීමට ශක්තිමත් ආරක්ෂක බලකායක් ගොඩ නගන බව ඔහු කීවේ ඉරාකය තවදුරත් අසල්වැසි රට වලට තර්ජනයක් නොවන බවටද සහතික වෙමිනි .
ඉරාක හමුදාව , පොලිසිය හා අභ්‍යන්තර ආරක්ෂක බලකාය විසුරුවාලීම ඇතුළු බරපතළ වැරදි අමෙරිකාවෙන් සිදුව ඇතැයි අල් ජසීරා රූපවානියට පවසන ඔහු , මේ වැරදි නිවැරදි කිරීම දැන් අරඹා ඇතැයි ද පවසා තිබේ .
" ඉරාකය ශක්තිමත් විය යුතු සේම අවශ්‍ය තැනකදී ස්වයං ආරක්ෂණයට හැකියාව තිබිය යුතුයි .
එසේ වතුදු ඉරාකය සදාම් යුගයේ දී මෙන් යළි අසල්වැසි සහෝදර රට වලට ප්‍රහාර එල්ල , නොකරනු ඇත .
" ඔහු පැවසීය .
ඉරාකය ආක්‍රමණයෙන් පසු පත් කළ ඉරාකයේ අමෙරිකානු ආණ්ඩුකාර පෝල් බ්‍රිමර් , එතෙක් එරට පැවති 375 , 000 ක හමුදාව විසුරුවා හළ අතර සදාම් යුගය අතු ගා දැමීමේ අදිටනින් බාත් පාක්ෂිකයන් වියුක්ත කිරීමේ ව්‍යාපාරයක් ද ඇරඹීය .
1970 ගණන් වල දී බාත් පක්ෂය හැර ගිය අල්ලාවි පවසන්නේ 150 , 000 ක පමණ අමෙරිකා ප්‍රමුඛ හමුදාව ඉරාකයෙන් ඉවත්ව ගිය පසු ඉස්ලාමීය සටන්කාමීන් හා නිකායික සටන්කාමීන් මැඩලිය හැකි වන පරිදි රටේ ආරක්ෂක හා බුද්ධි අංශ සේවා යළි ගොඩනගනු පිණිස සදාම් යටතේ සිටි විශේෂඥයින් ගේ සේවය අවශ්‍ය බවය .
මූලික සාපරාධි ක්‍රියාවන්ට වරදකරුවන් නොවන අහිංසක බාත් පාක්ෂිකයන් පුනරුත්ථාපනය කළ යුතු බව ඔහු දැනටමත් කියා ඇත .
රොයිටර් .
රහසිගත න්‍යෂ්ටික අවි වැඩ පිළිවෙළක් ඉරානය විසින් පවත්වා ගෙන යන බවට අමෙරිකාව පෙරේදා ඉරානයට යළිත් චෝදනා කළේය .
එම චෝදනාව ප්‍රතික්ෂේප කරන ඉරානය පවසන්නේ තම රටේ න්‍යෂ්ටික අවි වැඩ පිළිවෙළ සාමකාමි , අත්‍යාවශ්‍ය කාර්යන්ට පමණක් සීමා වූවක් බවය .
ඉරානයේ හිටපු විප්ලවීය , ආධ්‍යාත්මික නායක අයතොල්ලා කුමේනිගේ දැවැන්ත ඡායාරූපයක පසුබිමේ සිට ජනතාව ඇමතූ ඉරාන ජනාධිපති මොහොමඩ් කටාමිද මෙසේ අමෙරිකාවට ප්‍රසිද්ධියේ අභියෝගයක් එල්ල කරමින් කියා සිටියේ හැකි නම් තම රට තුළ න්‍යෂ්ටික අවි තිබෙන තැන් සාක්ෂි සහිතව ඔප්පු කරන ලෙසය .
මීට පිළිතුරු ලෙස අමෙරිකාවෙන් පැවසී ඇත්තේ මෑතදී නිකුත් වූ එක්සත් ජාතීන්ගේ පරමාණු බලශක්ති අධිකාරියේ වාර්තා වලින් මෙම චෝදනාව ඔප්පු කරන්නට තරම් ප්‍රමාණවත් සාධක දැනටමත් ලැබී තිබෙන බවත්ය .
දකුණු ගාසා තීරයේ රෆා කඳවුරේ පිහිටි තම නිවෙසේ ඊශ්‍රායල් වෙඩි ප්‍රහාර වලින් සෑදුණු හිල් අතරින් එබී බලන පලස්තීන ජාතික පිරිමි ළමයෙකි මේ .
තම කැබිනට් මන්ඩලයේ සිටින කැරලිකාර අමාත්‍යවරුන් වහා ඉවත් කරන බවත් 2005 වන විට ප්‍රදේශයේ සියලුම යුදෙව් ජනාවාස ඉවත් කර ගන්නා බවටත් ඊශ්‍රායල් අගමැති ඒරියල් ෂැරොන් පෙරේදා පැවසීය .
දකුණු කොරියානු අධිවේගී දුම්රිය මගක ඩයිනමයිට් කූරු අටවා ඇති බවට නැගුණු තර්ජනයක් හමුවේ එම අධිවේගී දුම්රිය ගමන අත්හිටු වීමෙන් පසු යුද අවි හා උපාය පිළිබඳ විශේෂ කණ්ඩායමක් සුනඛයකුගේ සහාය ඇතිව දුම්රිය පරික්ෂා කරන අයුරුය .
සෝදිසියේ දී දුම්රිය මගෙහි යොදා ඇත්තේ ව්‍යාජ ඩයිනමයිට් කූරු බව සොයා ගෙන ඇත .
ඉන්දීය කොමියුනිස්ට් පක්ෂයේ ප්‍රවීණ පාර්ලිමේන්තු නියෝජිත වරයා වන සොමිනාත් චැටර්ජි ( වමේ ) කතා නායක වරයා වශයෙන් නම් කිරීමෙන් අනතුරුව පෙරේදා නවදිල්ලි නුවර පාර්ලිමේන්තුව අසල දී මල් කළඹක් දී මෙසේ පිළිගනු ලැබුවේ , පාර්ලිමේන්තු කටයුතු පිළිබඳ ඇමති ගුහ්ලාම් නාබි අසාද් ( දකුණේ ) විසිනි .
බසයක් පෙරැළී 38 ක් නසිති .
ඉස්ලාමාබාද් හිදී , පාකිස්තානයේ කඳුකර නාතියාගාල් හිදී පෙරේදා රාත්‍රියේ මගී බස් රියක් ප්‍රපාතයට පෙරළීමෙන් 38 දෙනකු මිය ගොස් අට දෙනකු තුවාල ලබා ඇත .
වන්දනා ගමනකින් පසු ආපසු එමින් සිටියදී මේ අනතුර සිදු ව ඇති අතර ගැඹුරු ප්‍රපාතයෙන් මළ සිරුරු ගොඩගැන්මට පොලිස් හා හමුදා ගැලවුම් කණ්ඩායම් වලට දැඩි වෙහෙසක් දැරීමට සිදු ව ඇත . රොයිටර් .
අවුරුදු 7 සිට අහිමි වූ ඉගෙනුම 84 දී ලබන්න පාසල් යයි .
ඩකාහිදී , ෆතීමා කාටූන් බංගලදේශ කාන්තාවකි .
ඇය අසූ හතර හැවිරිදිය .
අද වැන්දඹුවක වුවත් ඇය විවාහ දිවියට එළඹියේ හත් හැවිරිදිව සිටියදීය .
මේ නිසා ඇයට මුල පටන්ම අධ්‍යාපනය අහිමි විය .
එහෙත් දැන් 84 හැවිරිදි වියේදී ඇය ජීවිතයේ පළමු වතාවට ප්‍රාථමික අධ්‍යාපනය ලැබීම අරඹා තිබේ .
මේ අනුව ඇය පළාත් ආණ්ඩුවෙන් පාලනය වන ප්‍රාථමික පාසලකට දැන් ඇතුල් වී ඇත .
ඇගේ පංති සගයන් නව හැවිරිදි හා දස හැවිරිදි වියේ පසුවන්නන් බව ප්‍රකාශිතය .
” අවුරුදු 80 කට වැඩි කාලයක් තිස්සේම පාසල් අධ්‍යාපනය නොලැබීමේ වේදනාව මා සඟවා ගෙන සිටියා .
එහෙත් අවසානයේදී ප්‍රාථමික අධ්‍යාපනය ලබා ගැනීම සඳහා උත්සාහයක් දැරිය යුතු බව මා තීරණය කළා ” යැයි කාටුන් කියා තිබේ .
නිරිතදිග චුවාදන්ගා හි දුෂ්කර ගම්මානයක වසන ඇය වැඩි දුරටත් පවසන්නේ ඇගේ දරුවන් හා මුණුබුරු මිණිපිරියන් තම දිගු කාලීන සිහිනය සැබෑ කර ගැන්මට යොමු වීම ගැන ප්‍රමෝදයට පත්ව සිටින බවයි .
අසූ හතර හැවිරිදි වුවද සෙසු සිඟිති දරුවන් අතර ඇය ජනප්‍රිය බවත් ඇය ආදර්ශමත් සිසුවියක් බවත් පාසල් විදුහල්පති පවසා තිබේ .
ඒ . එෆ් . පී . ඉරාක එ . ජා . මූලස්ථාන බෝම්බ පිපිරවීම ප්‍රධාන ආරක්ෂක නිලධාරියා මහ ලේකම් අණින් ඉවතට .
එ . ජා . සංවිධානයේදීය .
බැග්ඩෑඩයේ එ . ජා . කාර්යාලයට ඉකුත් අගෝස්තු මස මරණීය බෝම්බ ප්‍රහාරයක් එල්ල වීමට මත්තෙන් ආරක්ෂාව සම්බන්ධයෙන් ගනු ලැබුණු වැරදි තීරණ පිළිබඳ වාර්තාව නිකුත් වීමෙන් පසු ඊට අදාළව සිය නියෝජ්‍ය ලේකම්වරයාගේ ඉල්ලා අස් වීම ප්‍රතික්ෂේප කළ එ . ජා . මහ ලේකම් කොෆි අන්නන් ඔහුගේ ආරක්ෂක සම්බන්ධීකාරකයා ඉවත් කර තිබේ .
අගෝස්තු 19 ප්‍රහාරයෙන් ඉරාකයේ එ . ජා . කාර්යාල ප්‍රධානි සර්ගියෝ විසේරා ඇතුළු 22 කු මිය ගොස් තිබිණ .
එහෙත් එම ප්‍රහාරයට පෙර පැවති තත්ත්වයන් පිළිබඳව දැඩි අවධානයෙන් පසු වී නැති බව වාර්තාවෙන් කියැවිණ .
ඒ අනුව එ . ජා . ආරක්ෂක සම්බන්ධීකාරක මියන්මාර ජාතික තුන් මයට් ට ඉල්ලා අස් වන්නැයි කොෆි අන්නන් නියෝග කළේය .
ඉකුත් නොවැම්බරයේ සිට ඇය පඩි සහිත නිවාඩු පිට පසු විය .
මේ අතර බෝම්බ ප්‍රහාරය අවස්ථාවේ එ . ජා . නියෝජ්‍ය මහ ලේකම් ධුරය ඉසිලූ කැනේඩියානු ජාතික ලුයි ෆ්‍රිචෙට් ඒ සම්බන්ධයෙන් ඉල්ලා අස් වීමට දැරූ තැත අන්නන් විසින් ව්‍යර්ථ කොට තිබේ .
ඉරාක මෙහෙයුම් කණ්ඩායමට ඇය අයත් වුවද ඒ සම්බන්ධයෙන් සමස්ත කණ්ඩායමම වගකිව යුතු බැවින් ඇගේ ඉල්ලා අස් වීම පිළිගත නොහැකි බව ඔහු කියා ඇත .
රොයිටර් .
පකිස්තානයේ අබෝටාබාද් නගරයේ හෙළකට ට්‍රක් රථයක් පෙරැළී 38 ක් මරුට : 8 කට තුවාල පකිස්තානයේ ඉස්ලාම්බාද් නුවරට සැතපුම් 50 ක් දුරින් පිහිටා ඇති ඇබොටාබාද් කුඩා නගරයේ හෙළකට ට්‍රක් රථයක් පෙරැළීමෙන් 38 දෙනෙක් මරු මුවට පත් විය .
8 දෙනෙකුට තුවාල සිදු විය .
ඇබොටාබාද් නගරයට සැතපුම් 50 ක් දුරින් පිහිටා ඇති මුස්ලිම් සිද්ධස්ථානයකට ගොස් ආගමික වතාවත්හි නිරතව ආපසු තම ගම වන සින්කියාරි බලා යද්දී ඔවුන් මෙම අනතුරට ලක් විය .
එකම ගමේ පුද්ගලයන් වන්දනාවේ ගොස් ආපසු නිවෙස් බලා යද්දී වූ මෙම අනතුර සිදු වී ඇත්තේ ට්‍රක් රථයේ තිරිංග නොතිබූ නිසා බව පොලිසියට පවසයි .
මිය ගිය අය අතර පිරිමි 25 ක් , ගැහැණු 12 ක් සහ එක ළමයෙක් සිටි බව වාර්තා වේ .
ඉරාකයේ බැග්ඩෑඩ් අගනුවර අබු ග්‍රයිබ් බන්ධනාගාරයේ රඳවා සිටින ඉරාක සිරකරුවන්ට අමෙරිකානු සෙබළුන් විසින් පමුණුවා ඇති ම්ලෙච්ඡ වධ හිංසා වලට එකට එක කිරීමක් වශයෙන් අල් කයිඩා සංවිධානය ඉරාකයේ සංචාරයක නිරතව සිටි අමෙරිකානු වෙළඳ ව්‍යාපාරියකුගේ හිස වීඩියෝ කැමරාවක් ඉදිරියේ පෙරේදා ගසා දැම්මේය .
අමෙරිකාවේ පිලඩෙල්මන් ජනපදයේ පදිංචි වෙළඳ ව්‍යාපාරිකයකු යැයි හඳුන්වනු ලැබූ නික් බර්ග් නමැති අමෙරිකානුවා අප්‍රියෙල් 9 වැනිදා පටන් අතුරුදන් වී සිටියේය .
ශීර්ෂ ලේන්සු හා කලු වෙස් මුහුණු පැළඳ සිටි සාහසිකයන් 5 දෙනකු ඉදිරියේ හික් බර්ග් ප්‍රකාශයක් කියවා අවසන් වෙත්ම ඔහු පසෙකට තල්ලු කළ සාහසිකයෝ ඔහුගේ මර ලතෝනි මැද " දෙවියන් වහන්සේ ශ්‍රේෂ්ඨය " ( අල්ලාහ් ඕ අක්බර් ) යැයි මොර දෙමින් විශාල මන්නයකින් අමු අමුවේ ඔහුගේ හිස ගසා දැම්මාහ .
ඉන් පසුව නික් බාර්ග්ගේ සිරුරෙන් වෙන්වූ හිස වීඩියෝ කැමරාව ඉදිරියේ ඔව්හු ප්‍රදර්ශනය කළාය .
ඔසාමා බින් ලාඩන්ගේ සමීප සගයකු යැයි කියන ඉරාකය තුළ අමෙරිකාවට බෙහෙවින් අවශ්‍ය වී සිටින අබු අල් - සර්කවි විසින් මෙම ඝාතනය පෞද්ගලිකව සිදු කළ බව එම වීඩියෝ පටය පෙන්වමින් ඉස්ලාමීය වෙබ් අඩවියක් කියා සිටියේය .
තමා අමෙරිකාවේ පිලඩෙල්පියා ජනපදයේ පදිංචි අසවලා යැයි නිකි බර්ග් සිය පවුලේ විස්තර ද සහිතව ප්‍රකාශයක් කළ පසුව නික් බර්ග් වෙනුවට අබු ග්‍රයිබ් බන්ධනාගාරයේ සිරකරුවන් හුවමාරු කර ගැනීම අමෙරිකාව විසින් ප්‍රතික්ෂේප කරන ලදැයි කියමින් එක් සාහසිකයෙක් නික් බර්ග් බිම හෙළා ඝාතනය කළේය .
රොයිටර් .
උතුරු කොරියාවේ ජංගම දුරකතන තහනම් .
සියෝල්හි දී , ඉකුත් මැයි මස සිට ජංගම දුරකතන භාවිතය උ . කොරියාවේ තහනම් ව ඇත .
ජංගම දුරකතන එරටට හඳුන්වා දී වසර එකහමාරක් පමණ ගතව තිබියදී මේ තහනම ක්‍රියාත්මකව තිබේ .
තහනමට පැහැදිලි හේතුවක් දැක්වී නැත .
මෙම තහනම සත්‍යයක් බවත් දැන් උ . කොරියානු අග නගරයේ වීදි වල ජංගම දුරකතන භාවිතා කරන්නන් දක්නට නැති බවත් උ . කොරියානු බලධාරීන්ගෙන් පැවසී ඇත .
මේ නිසා කාර්යාල සේවකයින් හා විදේශ සංචාරකයින් හෝටල් වල පොදු දුරකතන සේවා භාවිතය සඳහා පෝලිම් ගැසී සිටින බව ප්‍රකාශිතය .
කෙසේ වුවත් මෙම තහනමට අප්‍රියෙල් මස සිදු වුණු දුම්රිය බෝම්බ පිපිරුම බලපාන්න ඇති බව සැලකේ .
මෙම පිපිරුම ජංගම දුරකතන මගින් පණ ගන්වන ලද්දක් බව ආරක්ෂක අංශ වල නිගමනය වී තිබේ .
උ . කොරියාවට ජංගම දුරකතන හඳුන්වා දෙන ලද්දේ 2002 නොවැම්බරයේය .
2003 වන විට ජංගම දුරකතන භාවිතා කරන්නන් 20000 කට වැඩි ප්‍රමාණයක් දක්වා ඉහළ ගිය බව ප්‍රකාශිතය .
රොයිටර් .
හින්දු මුස්ලිම් සමගියට කාලය එළැඹිලා .
ඉන්දීය නියෝජ්‍ය , අගමැති අහමදාබාද්හි දී , අරගලකාරිත්වයට මැදි වූ ගුජරාටයේ හින්දු හා මුස්ලිම් ජන කොටස් සමගි විය යුතු යැයි ඉන්දීය නියෝජ්‍ය අගමැති ලාල් ක්‍රිෂ්ණ අද්වානි පෙරේදා ඔවුන්ගෙන් ඉල්ලා සිටියේය .
ඉදිරි මහ මැතිවරණය හමුවේ මුස්ලිම් ජනතාව දිනා ගැන්මේ ක්‍රියාවලියක් අරඹා ඇති අද්වානි එහි එක් පියවරක් ලෙස මෙම ඉල්ලීම සිදු කර ඇත .
' හින්දු හා මුස්ලිම් ජාතීන් අතර දිගු කාලයක් තිස්සේ පවත්නා නොසන්සුන්තා අවසන් කොට සමගියෙන් පසු විය යුතු කාලය එළඹ තිබෙනවා .
' යැයි ගුජරාටයේ ගාන්ධිනගර් අගනගරය වෙනුවෙන් නාම යෝජනා බාරදීමෙන් පසු පැවති පුවත්පත් සාකච්ඡාවකදී ඔහු කීවේය .
මහ මැතිවරණය වෙනුවෙන් රට පුරා යමින් ' හාරත් උදා යාත්‍රා ' වක නියැලී සිටින අද්වානි මුස්ලිම් හා මධ්‍යස්ථ හින්දු වාර්ගිකයන් දිනා ගැන්ම සඳහා මධ්‍යස්ථ ආගමික පිළිවෙතක පිහිටා කටයුතු කරයි .
මෑතකදි පකිස්තානය සම්බන්ධව සතුරු ආකල්ප ඉවත ලා මිතුරු ආකල්පයෙන් දෙරට අතර සබඳතා තර කර ගැනීමට ද අද්වානි සහාය වී තිබේ .
ඒ සමගම දෙපාර්ශවය අතර සමගිය ගොඩනැගීමේදී සමාජයේ එක් පාර්ශවයකට අසාධාරණයක් වන පරිද්දෙන් කටයුතු නොකළ යුතු බවද ඔහු පවසා තිබේ .
රොයිටර් .
ප්‍රධානීන් දෙදෙනකු ඉල්ලා අස් වීමෙන් සී . අයි . ඒ . ආයතනය අර්බුදයක .
වොෂින්ටනයේ දී , අමෙරිකාවේ සී . අයි . ඒ . ආයතනයේ අධ්‍යක්ෂ ජෝර්ජ් ටෙනෙට් සිය ධූරයෙන් ඉල්ලා අස් වීමේ ලිපිය ඉදිරිපත් කර ඇති අතර ඒ අනුව ලබන මාසයේ ඔහුගේ ධූර කාලයට සත් වසරක් පිරීම සමග ඉන් ඉවත් වන බව ප්‍රකාශ කර තිබේ .
මේ අතර එහි නියෝජ්‍ය අධ්‍යක්ෂ ( මෙහෙයුම් ) ජේම්ස් පැවිට් ද ආයතනයෙන් විශ්‍රාම යාමට තීරණය කර ඇතැයි ප්‍රකාශ වීමෙන් අර්බුදයක් මතුව ඇති බව කියැවේ .
ටෙනෙට්ටත් කලින් තමා එම තීරණය ගෙන තිබූ බව ඔහු කියා ඇත .
2001 සැප් : 11 ත්‍රස්ත ප්‍රහාරයට අදාළ බුද්ධි අංශයේ දුර්වලතා සේම ඉරාකයේ සමූහ ඝාතන අවි ඇතැයි පැවසුවද මෙතෙක් ඒවා සොයා ගැන්මට නොහැකි වීම සම්බන්ධයෙන්ද සී . අයි . ඒ . ආයතනය චෝදනාවට ලක්ව තිබිණි .
51 හැවිරිදි ටෙනෙට් පුද්ගලික හේතු මත ඉල්ලා අස් වන බව ප්‍රකාශ කර ඇතැයි ජනාධිපති බුෂ් ද පවසා ඇත .
රොයිටර් .
ඒ . එෆ් . පී . සිරකරු හිංසන වාර්තා වසං කිරීම ගැන අමෙරිකා රජයට එරෙහිව නඩු .
නිව්යෝර්ක්හි දී , ඉරාකයේ ගුවාන්ටනාමෝ බොක්කේ හා වෙනත් ස්ථාන වල රැඳවුණු සිරකරුවන් , අමෙරිකානු හමුදාවේ අතවර හා වධ හිංසනයන්ට ගොදුරු වීම පිළිබඳ වාර්තා නීති විරෝධීව වසං කිරීම සම්බන්ධයෙන් සිවිල් අයිතීන් හා සාමයික සංවිධාන විසින් අමෙරිකානු රජයට එරෙහිව පෙරේදා නඩු පැවරීය .
අමෙරිකාවේ ආරක්ෂක , ස්වදේශාරක්ෂක අධිකරණ හා රාජ්‍ය දෙපාර්තමේන්තු , ' තොරතුරු නිදහස පිළිබඳ පනතට ' අනුකූලව කටයුතු කිරීමට අපොහසත්ව ඇති බවට ඉන් චෝදනා නැගිණ .
මෙහි දී එෆ් . බී . අයි හා සී . අයි . ඒ . ආයතනය ද වග උත්තර කරුවන් කර තිබිණ .
සිරකරු වධ හිංසනයන් ක්‍රමවත්ව සිදු කර ඇති බවට සාක්ෂි ඇති අතර සමහරෙකු මරණයට පත් වන තුරු වධ දී ඇති බවට ද සාක්ෂි තිබෙන නමුදු ජ්‍යෙෂ්ඨ හමුදා නිලධාරීන් මේවා අනුමත කිරීම හෝ නෑසූ කන්ව සිටීම හෝ සිදු කර ඇතැයි චෝදනා සංවිධාන වලින් පැවසී ඇත .
මෙම නඩුව පවරා ඇත්තේ මැන්හැටන් ෆෙඩරල් අධිකරණය හමුවේය .
ඉරාකයේ අබු ගාරේබ් හා වෙනත් අමෙරිකානු සිර කඳවුරු වල දී සිදු වුණු සිරකරු වධ හිංසන හා ඝාතන පිළිබඳ වාර්තා වහා නිකුත් කිරීමට සහ අත්අඩංගුවේ පසුවන්නන්ගෙන් ප්‍රශ්න කරන ආකාරය පිළිබඳ ප්‍රතිපත්ති අනාවරණය කිරීමට අමෙරිකානු රජයට නියෝග කරන ලෙස ඔවුන් සිය පැමිණිල්ලෙන් ඉල්ලා ඇත .
රොයිටර් .
රාජ්‍ය ගෞරව මැද රේගන් අවමඟුල සිකුරාදා .
ලොස් ඇන්ජලීස් හිදී , ” අමෙරිකානු ජනතාවට අවශ්‍ය නම් තමාට අවසන් ගෞරවය පුද කිරීමට ඔවුනට අවස්ථාව ලබා දිය යුතු බවට ” කර තිබූ අවසන් කැමැත්ත සපුරාලමින් ඉකුත් සෙනසුරාදා ලොස් ඇන්ජලීස් හි මිය ගිය අමෙරිකාවේ හිටපු ජනාධිපති රොනල්ඩ් රේගන් ගේ දේහය කැලිෆෝනියාවේ දී හා වොෂිංටනයේදී මහජන දැක්මට තැබෙනු ඇතැයි රේගන් ගේ මාණ්ඩලික ප්‍රධානි ජොවානි ඩ්රේක් පෙරේදා ප්‍රකාශ කළාය .
ඔහුගේ දේහය ඊයේ කැලිෆෝර්නියාවේ තැන්පත් කර තිබුණු අතර ශෝකී අමෙරිකානුවන් කැලිෆෝර්නියාව කරා එක් රොක් වෙමින් සිටි බව ප්‍රකාශිතය .
පවුලේ අය හා සමීප හිතෛෂීන් සහභාගි වූ පෞද්ගලික දේව මෙහෙයකින් පසු සිමි මිටියාවතේ රීගන් පුස්තකාල ගොඩනැගිල්ලේ මහජන දැක්ම සඳහා දේහය තැන්පත් කැරුණු අතර එය අඟහරුවාදා සවස වොෂින්ටනය බලා ගෙන යනු ඇති බව සඳහන් ය .
වොෂින්ටනයේ රොටුන්ඩා වෙත රේගන් දේහය රැගෙන යන්නේ අශ්ව කරත්තයකිනි .
මෙහි දී එකම ඩ්‍රම් වාදකයකු පෙරටු කර ගත් අශ්ව කරත්තය ජනාධිපති ජෝන් එෆ් . කෙනඩිගේ අවමංගල පෙරහැර සිහි ගන්වනු ඇතැයි පැවැසේ .
රාජ්‍ය ගෞරව මැද අවමඟුල් කටයුතු සිදු කැරෙන සිකුරාදා ජාතික ශෝක දිනයක් ලෙස ප්‍රකාශයට පත් කර ඇත .
එදින ජාතික දෙව් මැදුරේදී පැවැත්වෙන අවමංගල දේව මෙහෙයට ජනාධිපති බුෂ් ඇතුළු ලෝක නායකයෝ සහභාගි වූහ .
බුෂ් මෙහි දී අවමංගල සභාව ඇමතීමට ද නියමිතය .
රේගන් ජනතාවගේ නායකයෙකුව සිටි බැවින්ම ඔහුට අවසන් ගෞරව දැක්වීමට ජනතාවට අවශ්‍ය බව නොඅනුමාන යැයි ඔහුගේ මාණ්ඩලික ප්‍රධානි ඩ්රේක් කීවාය .
ඔහුගේ අවසන් දින කීපය පිළිබඳ තොරතුරු පෞද්ගලික හේතු මත හෙළි කිරීම ඇය ප්‍රතික්ෂේප කළ නමුදු , ඔහු මියෙන අවස්ථාවේ ඔහුගේ බිරිඳ 52 හැවිරිදි නැන්සි හා දියණිය හා පුත්‍රයා ද එහි සිටි බව ඇය කීවාය .
ඊට අතිරේකව ඔහුගේ පළමු විවාහයේ හදා වඩා ගත් පුතු මයිකල් ද ඔහු මිය ගොස් සුළු වේලාවකට පසු එහි පැමිණ තිබිණ .
රොයිටර් .
උතුරු ඉන්දියාව , සුළි සුළඟකින් 21 ක් මරුට .
ලක්නව් හි දී , ඉන්දියාවේ උත්තර් ප්‍රදේශ් හි ගොන්ඩා දිස්ත්‍රික්කය හරහා ඉකුත් සිකුරාදා හමා ගිය චණ්ඩ මාරුතයකින් පුද්ගලයන් 21 දෙනෙකු මරු මුව පත්ව තවත් 25 දෙනෙකු තුවාල ලබා තිබෙන බව පොලිසිය කියයි .
කි . මී . 10 ක බිම් ප්‍රදේශයක් ඉන් දැඩි හානියට පත්ව ඇත .
මිය ගිය අයගෙන් බහුතරයක් කඩා වැටුණු ගස් වලට යට වීමෙන් එම ඉරණමට ගොදුරුව ඇත .
ඒ . එෆ් . පී . අයර්ලන්ත කැමරා ශිල්පියෙක් සවුදියේදී මරා දමලා .
රියාද් හිදී , සවුදි අරාබියේ රියාද් අග නගරයේදී සවුදි තුවක්කුකරුවන් විසින් අයර්ලන්ත ජාතික රූපවාහිනී කැමරා ශිල්පියෙකු වෙඩි තබා ඝාතනය කර ඇති අතර ඔහුගේ බ්‍රිතාන්‍ය ජාතික සහායකයා එහි දි තුවාල ලබා තිබේ .
පෙරේදා ඔවුන් මේ ඉරණමට ගොදුරු වී ඇත්තේ රියාද් නගරයේ ඉස්ලාමීය සටන්කාමීන්ගේ නේවාසික ස්ථානයක් රූගත කරමින් සිටියදීය .
මෙහි දී මිය ගිය කැමරා ශිල්පියා බී . බී . සී . සේවයේ 36 හැවිරිදි සිමොන් කම්බර්ස් ය .
තුවාල ලබා ඇත්තේ ඔහුගේ සහාය මාධ්‍යවේදී 42 හැවිරිදි ෆ්රෑන්ක් ගාඩනර් ය .
තුවාලකරු ශල්‍යකර්මයකට භාජනය කොට තිබේ .
ඉකුත් වසරේ ආරක්ෂක අංශයේ මර්දන මෙහෙයුමකදී මිය ගිය අල් කයිඩා සටන්කාමියකුගේ නිවසක් රූගත කරමින් රථයකින් ගමන් ගනිද්දී ඔවුනට වෙඩි තබා ඇත .
සවුදි අරාබියේදී බටහිර ජාතිකයන්ට එරෙහි සිදු කැරුණු සිව්වැනි ප්‍රහාරය මෙය බවත් මේ අනුව එහි නේවාසික බටහිර ජාතිකයන්ගේ ආරක්ෂාව පිළිබඳව යළි බියක් ජනිතව ඇති බවත් ප්‍රකාශිතය .
රොයිටර් .
අමෙරිකාවට එරෙහිව ඉස්ලාමීය කග නොඑසවීම ලජ්ජාවට කරුණක් - ඉරාකයේ අල් කයිඩා නායකයා කියයි .
ඩුබායිහි දී අමෙරිකාවට එරෙහිව ඉස්ලාමීය කගපත නොඑසවීම සම්බන්ධයෙන් මුස්ලිම් වර්ගයාට දෝෂාරෝපණය කරන ඉරාකයේ අල් කයිඩා නායක අබු මුසාබ් - අල් සාර්කාවි , ඉරාකයේ ෆලුජා නගරයේ දී ලොව බලවත් ම හමුදාව නින්දාවට පත් කළ මුස්ලිම් සටන් කාමීන්ගේ මග සෙස්සන් විසින් නොගැන්ම ලජ්ජාවට කරුණක් බව කියා තිබේ .
ඉරාකයේ දී අමෙරිකානුවෙකුගේ හිස ගසා දමන දර්ශනයක් රැගත් වීඩියෝ පටයක එන අබු මුසාබ් අල් සර්කාවිගේ යැයි කියැවුණු නිවේදනයකින් මේ බව ප්‍රකාශ වී ඇති අතර , ඉන් ඉරාකය නිදහස් කර ගැන්මට මුස්ලිම් පූජකවරුන් හා නායකයින් අපොහොසත් වීම ගැන ඔවුන් සමච්චලයට ලක් කර තිබේ .
මුල්ම මුස්ලිම්වරුන් මිසදිටුවන් පරාජයට පත් කළ බදර් සටන ඇතුළත් ඉස්ලාමීය සාඩම්බර ඉතිහාසය යළි පණ ගැන්වීමට එක් වන ලෙස මෙහි දී ඔහු මුස්ලිම් තරුණයින්ගෙන් ඉල්ලා ඇත .
මහමත්තුමාගේ කගපත දැරීම හා ශුද්ධ යුද්ධයේ මග ගැන්මට මේ කාලය නොවේදැයි ප්‍රශ්න කරමින් අමෙරිකානු ප්‍රමුඛ හමුදාවට එරෙහිව සටන් වදින ලෙස ඔහු ඔවුන්ගෙන් ඉල්ලා ඇත .
ඔහුගේ මෙම නිවේදනය ඉස්ලාමීය වෙබ් අඩවියක අඩංගුව ඇති බවද ප්‍රකාශිතය .
ඉස්ලාමිකයන් ලෙස මුස්ලිම් ජාතිකයන් දෙවියන් හමුවේ වගකිව යුතු බව පෙන්වා දෙමින් ඉතිහාසයේ ප්‍රබලම බලවතාගේ අභිමානය බිඳ දැමීමට මුස්ලිම් තරුණයින් සමත් වී ඇති සැටි නොපෙනේ දැයි ඔහු වැඩි දුරටත් ප්‍රශ්න කර ඇත .
දැනට ෆලුජා නගරයේ සටන් වැද සිටින මුස්ලිම් සටන් කාමීන් සමග සම තත්ත්වයට පත් වන ලෙස ද ඔහු ඔවුන්ගෙන් ඉල්ලා ඇත .
රොයිටර් .
නේපාලය .
ශිෂ්‍ය සංගම් වර්ජනයකින් ලක්ෂ 75 කගේ ඉගෙනුම අඩාලයි .
කත්මන්දුහි දීය .
නේපාලයේ මාවෝවාදී ගරිල්ලා සංවිධානයට සම්බන්ධ ශිෂ්‍ය සංගමය විසින් පෙරේදා ප්‍රකාශයට පත් කර තිබූ වර්ජනයක් හේතුවෙන් ළදරු පාසල් වල සිට විශ්වවිද්‍යාල මට්ටම දක්වා සිසුන් හැත්තෑ පන් ලක්ෂයක් අධ්‍යාපනික ආයතන වලින් බැහැරව සිටි බැව් වාර්තා වී තිබේ .
තම සංගමය ත්‍රස්තවාදී සංවිධානයක් ලෙස ගසා ඇති ලේබලය ඉවත් කරන ලෙසත් පාසල් ඇතුළත් වීමේ ගාස්තු සහ පාසල් ගාස්තු අඩු කරන ලෙසත් ඉල්ලමින් සමස්ත නේපාල ජාතික ස්වාධීන ශිෂ්‍ය සංගමය නමින් හඳුන්වන මෙම සංගමය විසින් දින නියමයක් නැතිව පැවැත්වෙන්නක් බවද නේපාල ගුරු සංගමයේ නිලධාරියකු වන මද්හව් අධිකාරී පවසා ඇත .
නේපාලයේ පෞද්ගලික සහ නේවාසික පාසල් සංවිධානයේ සභාපතිවරයා වන උමේෂ් ෂ්රෙස්කා පවසන්නේ රටේ නිරන්තරයෙන් පැවැත්වෙන වැඩ වර්ජන නිසා වසරකට දින 150 කට වැඩියෙන් පාසල් පැවැත්වීමට ඉඩ නොලැබෙන බවයි .
රාජාණ්ඩු ක්‍රමය පෙරළා දැමීම සඳහා 1996 සිට නේපාලයේ ක්‍රියාත්මක වන මාවෝවාදී ප්‍රචණ්ඩ ක්‍රියා මර්දනය කිරීමේ අරමුණින් මෙම ශිෂ්‍ය සංගමය ත්‍රස්තවාදී සංවිධානයක් ලෙස රජය විසින් නම් කරන ලද්දේ 2002 වසරේදීය .
ඒ . එෆ් . පී . රටේ සියලුම ගොවි බිම් ජන සතු කරනවා .
පෞද්ගලික ඉඩම් කිසිවක් නෑ .
සිම්බාබ්වේ රජය කියයි .
හරාරේ හිදී , සිම්බාබ්වේ හි සියලු ගොවි බිම් ජන සතු කොට ඒවා අනූ නම අවුරුද්දකට ගොවීන්ට බදු දීම සඳහා එරට රජය සූදානම් වන බව ඉඩම් ප්‍රතිසංස්කරණ හා යළි පදිංචී කිරීමේ අමාත්‍ය ජෝන් එන්කෝමෝ පෙරේදා ප්‍රකාශ කර තිබේ .
මෙය සුදු ජාතිකයන් සතු ගොවි බිම් අත්පත් කර ගැන්මේ රාජ්‍ය ව්‍යාපාරයේම දිගුවක් බව පවසන වාණිජමය ගොවි සාමූහිකයක් වසර කීපයක් තිස්සේ පවත්නා ආහාර හිඟයෙන් පසුත් වාණිජ කෘෂිකර්මය සඳහා බැංකු ආධාර ලැබීම ඉන් තවදුරටත් ඈත් කෙරෙන බව කියා තිබේ .
එහෙත් එන්කෝමෝ පවසන්නේ සියලු ඵලදායී ගොවි බිම් ජන සතු කිරීමේ පරම අධිෂ්ඨානයෙන් තව තවත් ඉඩම් අත්පත් කර ගැන්මට රජය පියවර ගෙන ඇති බවය .
මේ අනුව වගා බිම් වල සිට කසල ගොඩ ගැසෙන බිම් දක්වා වූ සියලු ඉඩම් ජන සතු කරන බවද ඔහු කීවේය .
අවසානයේදී රටේ සියලු ඉඩම් රජය සතු වන අතර පුද්ගලික ඉඩම් ලෙස හැඳින්වෙන කිසිවක් නොපවතිනු ඇතැයි ඔහු පවසා ඇත්තේ බදු දීම ගැන සලකා බලනු පිණිස ගොවි බිම් රජයට ලබා දෙන ලෙස ගොවීන්ගෙන් ඉල්ලා සිටිමිනි .
ඉඩම් අහිමි කලු ජාතිකයන් යළි පදිංචි කර විම සඳහා ක්‍රියාත්මක ජනාධිපති රොබට් මුගාබේ ගේ මතභේදාත්මක වැඩ පිළිවෙළ යටතේ ඉකුත් සිවු වසර තුළ සුදු ජාතික වාණිජ ගොවීන් 4500 කගෙන් 2 / 3 ක පමණ ඉඩම් රජයට පවරා ගැනිණ .
දැන් මෙම ජනසතු කිරීමේ අදහස අලුත් දෙයක් නොවන බවත් ඉඩම් අත්පත් කිරීමේ පනතින් සිදු වන්නේ එයම බවත් ඉඩම් අත්පත් කර ගැන්මට එරෙහි වූවන් ප්‍රකාශ කර තිබේ .
ගොවි නිෂ්පාදනය පහත වැටී ඉකුත් සිවු වසර තිස්සේ පවත්නා ආහාර හිඟය මුගාබේ ගේ සුදු ජාතික ඉඩම් පවරා ගැන්මේ ක්‍රියාවලියේ ඵලයක් බවට ඔවුහු චෝදනා කරති .
වත්මන් ඉඩම් ජන සතු ව්‍යාපාරයට අදාළ කාල සටහනක් ඉදිරිපත්ව නැතත් ඵලදායී ඉඩම් ' සදාකාලිකව ලබා දීම ' යටතේ 99 බද්දට ලබා දෙන බව හා වනජීවී හා වනරක්ෂිත විසි පස් වසරක බද්දට යටත් කැරෙන බවත් කියා ඇත .
මුගාබේ ගේ ඉඩම් ප්‍රතිපත්තිය බටහිර රට වල දෝෂ දර්ශනයට ලක් ව ඇතත් බ්‍රිතාන්‍ය යටත් විජිතකරණය යටතේ සුදු ජාතිකයන් සරු බිම් ඩැහැගැන්මෙන් ඉඩම් අහිමි කලු ජාතිකයන්ට යළි එම බිම් ලබා දීම සිදු කළ යුත්තක් බව ඔහු කියා තිබේ .
රොයිටර් .
කැලිෆෝර්නියාවේ ´ සිමි වැලි ` හි පිහිටි ´ රොනල්ඩ් රේගන් ජනාධිපති පුස්තකාලය ` ට පිවිසෙන දොරටුව අබියස මල් පොකුරු තබමින් ඔහුට අවසන් ගෞරව දක්වන තරුණ යුවළක් .
ලොව ප්‍රමුඛ පෙළේ කාර්මික බලවතුන් වන කැනඩාව , ප්‍රංසය , ජර්මනිය , ඉතාලිය , ජපානය , රුසියාව , බ්‍රිතාන්‍යය සහ අමෙරිකාව යන රට වල රාජ්‍ය නායකයන් සහභාගි වන ජී . 08 සමුළුව ජෝර්ජියාවේ සැවැන්නාහි ´ සී දූපතේදී ` පැවැත්වීමට නියමිතය .
අමෙරිකා ජනාධිපති බුෂ්ගේ අනුග්‍රාහකත්වයෙන් පැවැත්වෙන මෙම තිස් වැනි සමුළු වාරය පැවැත්වෙන ප්‍රදේශයේ ආරක්ෂාව දැනටමත් තර කර ඇති අතර වෙරළාරක්ෂක භට කණ්ඩායම් මුර සංචාරයේ යෙදෙන යාත්‍රාවක් මෙහි දිස් වෙයි .
ලෝකයේ වයස්ගතම ආසියානු ඇතා ලෙස සැලකෙන 86 හැවිරිදි 2003 පෙබරවාරියේ මිය ගිය ´ ලිං වෑන් ` ගේ අනුරුවක් ඊයේ තායිපේ සත්ව උද්‍යානයේදී ට්‍රේලරයක් මතට බාන අයුරුය මේ .
දෙවන ලෝක යුද්ධයේදී බුරුමයේදි ජපන් හමුදාව විසින් කාලතුවක්කු ඇද ගෙන යාමට යොදා ගත් ´ ලිං වෑන් ` ජපන් හමුදාවේ පරාජයෙන් පසු යුද සිහිවටනයක් ලෙස චීන හමුදාවට තෑගි කැරිණි .
1949 දී චීන ජාතික හමුදාව සමග ඌ තායිවානයට යැවිණ .
ප්‍රංසයේ නෝමැන්ඩි වෙරළේ දී පෙරේදා පැවැති දෙවන ලෝක සංග්‍රාමයේ යුද විරුවන් සැමරීමේ උලෙළට සහභාගි වූ බ්‍රිතාන්‍ය ජාතික දරුවෙක් , එරට ධජය අතැතිව බේයෙක්ස්හි පොදු රාජ්‍ය මණ්ඩලීය සුසාන භූමියේ සිටි අයුරු .
පසුගිය සතිය තුළ පාකිස්තානයේ කරච්චි නුවර සිදු වූ ප්‍රචණ්ඩ ක්‍රියා හෙළා දකිමින් පෙරේදා පැවැති සාම රැළියකට සහභාගි වූ කාන්තාවන් පිරිසක් .
ප්‍රංශයේ පැවැති දෙවන ලෝක යුද විරුවන්ට ප්‍රණාමය පුද කිරීමේ 60 වැනි සාංවත්සරික ජාත්‍යන්තර උලෙළට සොල්දාදු ඇඳුමින් සැරසී පැමිණ සිටි කුඩා දරුවකු සමග මේ සිටින්නේ ප්‍රංස ජනාධිපති ජේකස් චිරාක් ය .
ආරක්ෂක සහයෝගීතාව තර කිරීමට ඉන්දියා අමෙරිකා ගිවිසුමක් .
නවදිල්ලියේ දී , ආරක්ෂක කටයුතු හා භීෂණ විරෝධී ගෝලීය යුද්ධය පිළිබඳ සහයෝගීතාව ශක්තිමක් කිරීමට ඉන්දියාවත් අමෙරිකාවත් පෙරේදා ගිවිස ගත්තේය .
නව ඉන්දීය රජය හා අමෙරිකාවේ ඉහළ පෙලේ ආරක්ෂක නිලධාරියෙකු අතර පැවති සාකච්ඡා වලදී මේ ගිවිස ගැන්ම සිදුව තිබේ .
දකුණු ආසියා කලාපය හා ඉරාකය කැරේ අවධානයෙන් යුතුව ආරක්ෂක කටයුතු සම්බන්ධයෙන් පැවති මෙම සාකච්ඡාවට ඉන්දීය නිලධාරීන් සමග එක්ව සිටියේ අමෙරිකානු ආරක්ෂක ප්‍රතිපත්ති පිළිබඳ නියෝජ්‍ය ලේකම් ඩග්ලස් හීත්ය .
මෙම සාකච්ඡා ඇරඹුණේ ඉකුත් අඟහරුවාදාය .
ගෝලීය ත්‍රස්තවාදය , සමූහ ඝාතන අවි ව්‍යාප්තිය මූදු තිර ආරක්ෂාව ආදිය මේ සාකච්ඡාවේදී අවධානයට ලක් විය .
අමෙරිකාවේ මිසයිල ආරක්ෂණය හා ඇෆ්ගනිස්තානය හා ඉරාකයේ ආරක්ෂක තත්ත්වයද තවදුරත් සාකච්ඡා කැරිණි .
ඉරාකයට ඉන්දීය හමුදා යැවීමේ ඉල්ලීමක් පූර්ව රජයෙන් ප්‍රතික්ෂේප වී තිබිණ .
එහෙත් එ . ජා . රජය යටතේ එහි යැවිය හැකි හමුදා සේනාංකයක් දැනටම වෙන් කොට ඇති බව පවසන ජ්‍යෙෂ්ඨ නිලධරයකු එ . ජා . සංවිධානය විසින් ඉල්ලීමක් කළ හොත් ඔවුන් ඉරාකයේ යොදවන බව කියා ඇත .
රොයිටර් .
භීෂණ ක්‍රියා හෙළා දැකීමේ කරච්චි පෙළපාළියට 5000 ක් .
කරච්චියේ දී , ඉකුත් මාසයේදී පමණක් ජීවිත 50 ක් පමණ අහිමි කළ ත්‍රස්තවාදී භීෂණ ක්‍රියා හෙළා දැකීම පිණිස කාන්තාවන් ඇතුළු සාම ක්‍රියාකාරීහු 5000 ක් පමණ පෙරේදා පාකිස්තානයේ කරච්චි නගරයට එක් රොක් වූහ .
` ත්‍රස්තවාදය එපා , සාමය ඕනා ` “ තුවක්කු එපා , පන්හිඳ ඕනා ” වැනි පාඨ සහිත පුවරු සමග බැනර් හා ජාතික ධජ රැගත් ඔවුහු වීදි පුරා සැරූහ .
මෙම රැළියේ ප්‍රමුඛත්වය දරන ලද්දේ සින්ද් පළාත් ආණ්ඩුකාර ඉෂ්රාකුල් ඉබාද් හා මහ ඇමැති අලි මොහොමඩ් මහාර් විසිනි .
කරච්චියේ ජනතාවට අවශ්‍ය සාමය හා ආර්ථික සමෘද්ධියයි .
ඉස්ලාම් ධර්මයේ නාමයෙන් සිදු කැරෙන ත්‍රස්තවාදයට අපි ඉඩ නොදෙමු යැයි ඉබාඩ් මෙහි දී කීවේය .
ඒ . එෆ් . පී . ඇෆ්ගන් සටන්කාමීන් 23 ක් ඝාතනය කරලා .
කන්දහාර් හිදී , සැප්තැම්බර් මස පැවැත්වෙන මැතිවරණය සඳහා ආරක්ෂක තත්ත්වය තහවුරු කිරීම වෙනුවෙන් පෙරේදා පැවැත්වූ මෙහෙයුමකදී දකුණු ඇෆ්ගනිස්තානයේ රැඳවුණු අමෙරිකා හමුදාව සමග එක් වූ ඇෆ්ගන් බලකායන් ගුවන් ප්‍රහාර වල සහාය මැද සටන්කාමීන් 23 දෙනකු ඝාතනය කර තිබේ .
ඩායි වොපාන් ප්‍රදේශයේදී එල්ල කළ මෙම ප්‍රහාර වලදී අමෙරිකානු සෙබළුන් දෙදෙනකු හා ඇෆ්ගන් සටන්කරුවන් කීප දෙනකු තුවාල ලබා තිබේ .
ඉහත කී ප්‍රදේශයේදී තලේබාන් සටන්කාමීන් 21 දෙනකු ඝාතනය වී ඇති අතර ඉන් එක් අයෙකු සතුව චෙච්නියානු විදේශ ගමන් බලපත්‍රයක් තිබී ඇත .
මීට අතිරේකව හෙල්මන්ඩ් ප්‍රදේශයේදී තවත් ගරිල්ලන් දෙදෙනකු ඝාතනය වී තිබේ .
රොයිටර් .
ගණිකා චෝදනා මත ඇමැතිකමෙන් ඉවතට .
ලීමා හිදී , පීරු රාජ්‍යයේ කෘෂිකර්ම ඇමති ජෝස් ලියොන් ගණිකාවන් හා බැඳුණු චෝදනාවක් හේතු කොට ගෙන ඉකුත් සඳුදා ඇමැති ධූරයෙන් ඉල්ලා අස් විය .
තෙවසරක් තිස්සේ එරට පාලනය කරන ජනාධිපති අලිජැන්ද්‍රෝ ටෝලිඩෝ ගේ රජයෙන් ඉවත් වූ හය වැන්නා ඔහු බව ප්‍රකාශිතය .
ජෝස් ලියොන් ඇමැති ධූරයට පත් වී හය මසක් ගත වීමෙන් පසු මෙසේ ඉල්ලා අස් වූයේ ඔහුගේ පුතුට අයත් හෝටලයකදී අමුත්තන්ට බාල වියේ ගණිකාවන් සැපයෙන බවට කැරී ඇති චෝදනාව නිසාය .
ඔහු මෙම චෝදනාව ප්‍රතික්ෂේප කරයි .
ලියෝන්ට කලින් ඇමැතිවරු පස් දෙනෙකුම විවිධ චෝදනා යටතේ රජයෙන් ඉවත්ව ඇති අතර ඉන් එක් අයෙකු උප ජනාධිපතිවරයා ය .
මේ තත්ත්වය යටතේ ඇමැතිවරුන් තෝරා ගෙන ඇති ආකාරය පිළිබඳව චෝදනා එල්ල වී ඇති ජනාධිපතිවරයාට නාමික නායකයකු වශයෙන් රැඳී සිට අගමැතිවරයාට රට පාලනය බාර දෙන ලෙස දේශපාලන අංශ වලින් ඉල්ලීමක් කර ඇතැයිද පැවසේ .
රොයිටර් .
සදාම්ගේ පුතුන් අල්ලා දුන් අයගේ සොහොයුරා මරා දමලා .
මෝසල් හිදී , අමෙරිකානු හමුදාවෙන් ඝාතනය කැරුණු සදාම් හුසේන් ගේ දෙපුතුන් පිළිබඳව එම හමුදාවට තොරතුරු සපයන ලදැයි කියැවෙන පුද්ගලයාගේ සොහොයුරා පෙරේදා ඔහු ගමන් කළ රියට එල්ල වුණු ප්‍රහාරයකින් මිය ගොස් තිබේ .
සදාම්ගේ උදේ හා කුසේ යන දෙපුතුන් , 2003 ජූලි මස අමෙරිකානු හමුදාවෙන් ඝාතනය විණ .
සදාම්ගේ දුර ඥාතියකු වන නවාෆ් අල් සෙයිදීන්ට අයත් මෝසල්හි නිවසක සිටියදී අමෙරිකානු හමුදාව එය වටලා උදේ හා කුසේ ඝාතනය කළහ .
ඔවුන් පිළිබඳ තොරතුරු අමෙරිකානු හමුදාවට සැපයුවේ නවාෆ් අල් සෙයිදින් බව විශ්වාස කැරේ .
ඔහුගේ සොයුරු සාලා සෙයිදන් රැගත් රියට පෙරේදා වෙඩි වදින විට ඔහුගේ ඥාතීන් තිදෙනෙකුද එහි සිට ඇත .
මෙහි දී සාලා සෙයිදන් මිය ගිය අතර සෙස්සෝ තුවාල ලැබූහ .
සදාම්ගේ පුතුන් ගැන තොරතුරු සපයන අයෙකුට ඩොලර් මිලියන 30 ක ත්‍යාගයක් හිමිව තිබිණ .
රොයිටර් .
කාශ්මීරය බස් රථයක් ප්‍රපාතයට පෙරැළී 25 දෙනෙක් මරු දකිති .
ජම්මුහිදී ය .
ඉන්දු කාශ්මීරයේ කඳුකර මාර්ගයක් ඔස්සේ ධාවනය වෙමින් තිබූ , මගීන් පිරි බස් රථයක් ලිස්සා ගොස් අඩි 300 ක් පමණ ප්‍රපාතයකට ඇද වැටීමෙන් 25 දෙනකු මිය ගොස් ඇතැයි පොලිස් ආරංචි මාර්ග සඳහන් කරයි .
කාශ්මීර දේශ සීමාවේ පිහිටි පුන්ච් දිස්ත්‍රික්කයේ දී සිදු වූ මෙම අනතුරින් තවත් මගීන් 13 දෙනෙකුට බරපතළ තුවාල සිදු වී ඇත .
මියගියවුන් අතර පොලිස් භටයන් පස් දෙනකු ද සිටි බැව් ජම්මු නගරයේ පොලිස් මූලස්ථානය තවදුරටත් වාර්තා කරයි .
රොයිටර් .
බංගලාදේශය , තට්ටු දෙකේ බස් රියක ගින්නකින් 9 ක් මරුට .
ගිනි තැබීමකැයි පොලිසිය කියයි .
ඩකාහි දී , බංගලදේශයේ ඩකා අග නගරයේදී ඉකුත් සිකුරාදා රාත්‍රි තට්ටු දෙකේ බස් රියක් ගිනි ගැනීමෙන් පුද්ගලයන් 9 දෙනෙකු පිළිස්සී මිය ගොස් ඇති අතර එය විපක්ෂය මෙහෙයවන වැඩ වර්ජනයට සම්බන්ධ ගිනි තැබීමක් ලෙස පැවසී තිබේ .
සෙනසුරාදාට සැලසුම් කර තිබු වැඩ වර්ජනයට කලින් ඇති වූ මේ සිද්ධියේදී තවත් වාහන ගණනාවකටද ගිනි තබා තිබිණ .
සේවය නිම වී නිවෙස් බලා යමින් සිටි බහුතරයක් සමග සිය දෙනෙකු පමණ බසයේ ගමන් කරමින් සිට ඇති අතර ගින්නේදී උඩ තට්ටුවේ සිටි අයට ගැලවීමට මගත් තිබී නැත .
මෙහි දී පිළිස්සුම් තුවාල ලත් 20 කට පමණ ප්‍රතිකාර කළ බව රෝහලේ වෛද්‍ය අංශයෙන් වාර්තා වී තිබේ .
අමෙරිකානු ආරක්ෂක ලේකම් ඩොල්ඩ් රම්ස් ෆෙල්ඩ්ගේ බංගලදේශ සංචාරය හමුවේ ඇති වූ මේ සිද්ධිය පිළිබඳ පොලිස් පරීක්ෂණ පැවැත්වෙයි .
රොයිටර් .
ඉරාකයට බලය පැවරීමේ යෝජනා වලට සංශෝධන ඕනෑ .
ප්‍රංසය , රුසියාව සහ ජර්මනිය කියයි .
පැරිසියේදී , ඉරාකයේ බලය ඉරාක ජනතාවට පැවරීම පිළිබඳව අමෙරිකාවෙන් හා බ්‍රිතාන්‍යයෙන් , කලින් එ . ජා . සංවිධානයට ඉදිරිපත් කැරුණු යෝජනාවට සංශෝධන සහිතව ඉදිරිපත් කැරුණු දෙවැනි යෝජනාවෙහිද වෙනස්කම් හා නව ඇතුළත් කිරීම් සිදු කළ යුතුව ඇති බව ප්‍රංශය රුසියාව හා ජර්මනිය ප්‍රකාශ කර තිබේ .
විශේෂයෙන්ම ඉරාකයේ විදෙස් හමුදා ආධිපත්‍ය පැවැත්ම සම්බන්ධ කරුණු ඊට එක් විය යුතු බව මේ රට වල් පෙන්වා දී තිබේ .
අමෙරිකානු හා බ්‍රිතාන්‍ය සංශෝධිත යෝජනාවේද බහුජාතික හමුදා ඉවත් කර ගැන්මේ නිශ්චිත කාල වකවානුවක් දක්වා නොතිබිණි .
රොයිටර් .
මේ අතර සුප්‍රකට ආරක්ෂක තොරතුරු සඟරාවක් වන ජේන්ස් ඩිෆෙන්ස් වීක්ලි සඟරාවේ මාර්තු කලාපයකට ලිපියක් ලියූ ඇන්ඩෘ කොචී හෙළි කළේ 2000 වසරේ පකිස්තානයේ තිබූ අවි ප්‍රදර්ශනයක දී අබ්දුල් ඛාන් ගේ තාක්ෂණ දැනුම ප්‍රදර්ශනය කර තිබූ බව ය .
ඒ අනුව පකිස්තාන රජයේ අනු දැනුම ඇතිව අබ්දුල් ඛාන් මේ ගනුදෙනු කළ බව ඇන්ඩෘ කොචී සඳහන් කර තිබිණි .
හෙළි ව ඇති තොරතුරු අනුව ඉකුත් කාලයේ දී අබ්දුල් ඛාන් උතුරු කොරියාවට පමණක් 12 වරක් ගමන් කර තිබිණි .
ලිබියාවේ න්‍යෂ්ටික වැඩසටහන සඳහා ද ඔහු ගේ දායකත්වය හිමි ව තිබිණි .
අබු තාහිර් අතරමැදියා ලෙස හිඳ ඉටු කළ කාර්යය පිළිබඳ තොරතුරු ඉදිරියේ දී තවත් හෙළි වනු ඇති අතර මේ වන විට පැන නැග තිබෙන ගැටලුව පකිස්තාන න්‍යෂ්ටික රහස් ලබා ගෙන ඇත්තේ ඉරානය , ලිබියාව හා උතුරු කොරියාව පමණක් ද යන්න ය .
ලෝකයේ වැඩි ම විකිරණශීලි මූල ද්‍රව්‍ය තොගයක් හිමි රට වූයේ පැරැණි සෝවියට් දේශය යි .
යුරේනියම් මෙට්‍රික් ටොන් 1000ක් පමණද , ප්ලූටෝනියම් මෙට්‍රික් ටොන් 140 ක් පමණ ද එරට සතු ව තිබී ඇත .
සෝවියට් දේශය බිඳ වැටීමෙන් පසු ඒවා රුසියානු හමුදාවේ ජනරාල්වරුන් අතරට පත්ව ඇත .
ලොව වැඩි ම න්‍යෂ්ටික විද්‍යාඥයන් සංඛ්‍යාවක් සිටින්නේ සෝවියට් දේශයේ ය .
ඔවුන්ට දැන් රැකියා අහිමි වී ඇත .
මේ තත්ත්වය යටතේ මුදල් ඇති ඕනෑ ම අයකුට සෝවියට් විකිරණශීලි මූල ද්‍රව්‍යත් , විද්‍යාඥයනුත් ලබා ගැනීමේ හැකියාව තිබෙන බව නො රහසකි .
' න්‍යෂ්ටික බලය හා ශ්‍රී ලංකාව ' පොත සඳහන් කරන පරිදි වරක් චෙච්නියාවේ බලාගාරයකින් 1990 දශකයේ දී මූලද්‍රව්‍ය සොරා ගෙන බෝම්බයක් තැනීමට ගත් උත්සාහයක තොරතුරු හෙළි විය .
සාමාන්‍ය ක්‍රමය අනුව න්‍යෂ්ටික අවි භාවිත කරන්නේ මිසයිලයක් මගින් යැවීමෙනි .
නොඑසේ නම් ගුවන් යානාවකින් ගොස් අත හැරීමෙනි .
එහෙත් වාහනයක පටවා ගෙන ගොස් හැප්පීමෙන් ද එවැන්නක් පුපුරුවා හැරීමේ හැකියාව බැහැර කළ නොහැකි ය .
ත්‍රස්තවාදීන් සතුව වඩා දියුණු මිසයිල තාක්ෂණයක් නැති වුවත් පිපිරවීමට ඉහත ක්‍රමය වුව යොදා ගත හැකිය .
සාම ක්‍රියාදාමයට නව අගමැතිගෙන් ප්‍රතිඥා සාම ක්‍රියාදාමය නොකඩවා පවත්වා ගෙන යන බවත් නෝර්වේ රජයට අමතරව ඉන්දියානු රජයේ සහයෝගයත් ඒ සඳහා ලබා ගන්නා බවත් , නව අගමැති මහින්ද රාජපක්ෂ මහතා බී . බී . සී . සිංහල ප්‍රවෘත්ති අංශය වන සංදේශය හමුවේ පසුගියදා ප්‍රතිඥා දුන්නේය .
ජනාධිපතිනිය විසින් ආරම්භ කරන ලද සාම ව්‍යාපෘතියේ සියලුම වගකීම් එතුමිය භාර ගෙන ඇති අතර අගමැති වශයෙන් තමා එයට සම්පූර්ණ සහයෝගය ලබා දෙන බව රාජපක්ෂ මහතා පවසා සිටියේ ය .
මෙතෙක් සාම ක්‍රියාදාමයට හවුල්ව ඇති සියලුම ජාත්‍යන්තර කොටස්වල පමණක් නොව ශ්‍රී ලංකාවේ සියලුම දේශපාලන අංශවල සහයෝගය ද මේ සඳහා තමා බලාපොරොත්තු වන බව ඒ මහතා වැඩිදුරටත් කියා සිටියේය .
ස්ථාවර රජයකට කඳුරට ජනතා පක්ෂයේ සහයෝගය කඳුරට ජනතා පක්ෂයේ නායක පී . චන්ද්‍රසේකරන් මහතා " සංදේශයට " කතා කරමින් පවසා සිටියේ වඩාත් ස්ථාවර සහ මනා බලයක් ඇති අගමැතිවරයෙකුට සහයෝගය දීමට තම පක්ෂයේ අකමැත්තක් නොමැති බවත් සාම ක්‍රියාදාමය ඉදිරියට ම ගෙන යතත් වතු ජනතාවගේ කම්කරු ප්‍රශ්න පිළිබඳ නව වැඩපිළිවෙළක් ඉදිරිපත් කරන රජයකටත් සහයෝගය දීමට අදහස් කර ඇති බව ය .
තමා සංදේශයට කතා කිරීමට පෙර තමා කිලිනොච්චියට ගොස් එල් . ටී . ටී . ඊ . නායකත්වය මුණ ගැසුණු බවත් සාම ක්‍රියාදාමය කෙරෙහි මුල සිටම සහයෝගයක් නොදුන් ජනතා විමුක්ති පෙරමුණ සාම ක්‍රියාදාමයට නිසි ලෙස පිවිසේදැයි සැකයක් එල් . ටී . ටී . ඊ . නායකත්වය තුළ ඇතැයි �� න්ද්‍රසේකරන් මහතා සංදේශයට කීය .
තමා කදිරගාමර් මහතා සමග කලින් සාකච්ඡා පැවැත්වූවත් නව අගමැති මහින්ද රාජපක්ෂ මහතාත් සමගත් සාකච්ඡා පවත්වා තමා සෑහීමකට පත් වුවහොත් එම නායකත්වයට සහයෝගය ලබා දෙන බව ඔහු වැඩිදුරටත් පවසා සිටියේ ය .
කෙසේ නමුත් ලක්ෂ්මන් කදිරගාමර් මහතා පත් නොවී රාජපක්ෂ මහතා අගමැති තනතුරට පත් වීම ගැන චන්ද්‍රසේකරන් මහතා වඩාත් සතුටු වන බව අවසාන වශයෙන් පැවසුවේය .
ආදර්ශය මුලින් සඳහන් කළ පරිදි , හයිද්‍රාබාද් නගරය විවිධ භාෂාවන් , ජන කණ්ඩායම් හා සංස්කෘතීන් පහක් එකට මුණගැසෙන " පංච සංගම් " නගරයයි .
තෙලිඟු ජනතාව හා භාෂාව ප්‍රධාන වුව ද එම කණ්ඩායම් පහ ම එක් ව ජීවත්වීම හා එකට වැඩි කිරීම හයිද්‍රාබාද් නගරයේ මෙන් ම මුළු අන්ද්‍රා ප්‍රදේශය ම ඉන්දියාවේ අන් ප්‍රාන්ත අභිබවා පිබිදීමට හේතු වී තිබේ .
ඉන්දියාවේ වේගයෙන් ම සංවර්ධනය වන ප්‍රදේශය අන්ද්‍රා ප්‍රදේශයයි .
දැන් අපි ශ්‍රී ලංකාව ගැන සිතමු .
අපේ ඇත්තේ ප්‍රධාන ජන කණ්ඩායම් තුනකි .
එනම් ප්‍රධානව සිංහල හා දෙවනුව මතු වී තෙවනුව දෙමළ හා මුස්ලිම් වේ .
ශ්‍රී ලංකාවේ ලාංකිකයින් ලෙස ජීවත්වීමට සුදුසු දේශපාලන හා ආර්ථික පරිසරයක් බිහි කිරීමට නම් එම ජන කණ්ඩායම් , භාෂාවන් සහ සංස්කෘතීන් තුන ම එකට එක් වීමට සිදු වේ .
සිය අනන්‍යතාවයන් සිය අදහස්වලින් රැක ගනිමින් වැඩ කිරීමේ දී ත්‍රිත්ව සංගමයක් බිහි විය යුතු ය .
ඒ සඳහා එම ජන කණ්ඩායම් එකට මුසු විය යුතු ය .
එක් කණ්ඩායමක් අනෙක් ජන කණ්ඩායමට මිශ්‍ර වීමට , එක්ව ජීවත්වීමට එරෙහි නම් සමාජ හෝ ආර්ථික සහ දේශපාලනික සංවර්ධනයක් අපේක්ෂා කළ නොහැකි ය .
සත්‍ය වශයෙන් ම ගත් කල මුස්ලිම් ජනතාව රට පුරා විසිරී ජීවත් වේ .
සිංහල ජනතාව වෙසෙන ප්‍රදේශවල දෙමළ ජනතාව තරමක් දුරට හෝ ජීවත් වී කටයුතු කරයි .
එහෙත් දෙමළ ප්‍රදේශවල මුස්ලිම් ජනතාව තරමක් සිටිය ද , සිංහල ජනතාව නැති තරම් ය .
අපේ රටේ දේශපාලන ගැටලුවට ප්‍රධාන හේතුව මෙයයි .
එබැවින් දෙමළ ජනතාව වෙසෙන එම ප්‍රදේශ ද සිංහල ජනතාවට පහසුවෙන් විවෘත විය යුතුයි .
එවිට සිංහල ජනතාව එම ප්‍රදේශවල දී ද්‍රවිඩ ජනතාව මුණගැසෙනු ඇත .
සිංහල ජනතාව ද දෙමළ ජනතාව ගේ පැමිණීම ප්‍රතිකේෂ්ප කළ යුතු නොවේ .
එමගින් ත්‍රෛජාතික සංගමයක් බිහිවනු ඇත .
කොළඹ සහ තදාසන්න ප්‍රදේශවල පවත්නා වාහන තදබදය රටේ ආර්ථික සංවර්ධනයට මහත් බාධාවක් වී ඇති මෙවන් අවස්ථාවක එයට පිළියම් සෙවීමට බලධාරීන් වහා පියවර ගත යුතු ව ඇත .
රටක සංවර්ධන ක්‍රියාදාමයේ කොඳු නාරටිය වන්නේ එරට ප්‍රවාහන පද්ධතිය යි .
ප්‍රවාහන ජාලය දියුණු කිරීමට නම් වඩාත් හොඳ තත්ත්වයේ මහා මාර්ග සහ දුම්රිය මාර්ග අත්‍යාවශ්‍යය .
එහෙත් පවතින සම්පත් නිසි සේ පරිපාලනය මගින් අප වැනි දිළිඳු රටවල සංවර්ධන වේගය සෑහෙන තරමකින් වර්ධනය කර ගැනීමට හැකි බව අප අමතක නො කළ යුතු ය .
මෙයට කදිම ආදර්ශයක් ලෙස ලන්ඩනයේ පසු ගිය වසරේ සිට ක්‍රියාත්මක කළ ' වාහන තදබද බද්ද ' ( Congestion Charging ) < / පෙන්වා දිය හැකි ය .
මේ මගින් ලන්ඩන්වාසීන් අත්පත් කොට ගත් සැනසීම බොහෝ ය .
ජනාකීර්ණ මහා මාර්ග දිවා කාලයේ භාවිත කරන්නන් ගෙන් ගාස්තුවක් රජය අයකර ගන්නා ගමන් ම ඒ මුදල් ප්‍රවාහන පද්ධතිය වැඩි දියුණු කිරීමට හා එදිනෙදා පරිපාලනයට වියදම් කැරෙනු ඇත .
මෙ සේ පෞද්ගලික වාහනවලට අය කරන බද්ද නිසා වඩ වඩාත් ජනතාව පොදු ප්‍රවාහන ක්‍රම කෙරෙන උනන්දුව දක්වති .
එමගින් නගරයේ ඇති වන තදබදය අවම කැරේ .
එලෙස ඛණිජ තෙල් භාවිතය අඩු කරමින් පරිසර දූෂණය අතිශය අවම මට්ටමක තබා ගැනීමට අද ලන්ඩනය සමත් වී ඇත .
මේ නීති මාලාව පැනවීමට ප්‍රථම දිනපතා ලන්ඩන් නගර මධ්‍යයට ඇතුළු වන රථවල රියැදුරන්ට ඒ සඳහා ගත වන කාලයෙන් 50% කට වඩා කාලයක් මහා මාර්ගවල පවතින වාහන පෝලිම්වල සිටීමට සිදු විය .
මෙහිදී ද කැපී පෙනෙන සිද්ධිය වූයේ මේ තද බදය නිසා සතියකට වන අලාභය පවුම් මිලියන 2 - 4 ක ප්‍රමාණයක් වීම ය .
මේ හේතු දෙකට අමතරව සෙසු යුරෝපය හා සසඳන විට ලන්ඩන් නුවර වාහන තදබදය ඉතාමත් අසතුටු දායක ලෙස තිබීම ද උක්ත නීති මාලාව පැනවීමට හේතු වූ බව ලන්ඩන් නගරාධිපති කෙන් ලිවිංස්ටන් මහතා පැවසුවේ ය .
ලෝකයේ ප්‍රධාන පෙළේ වාණිජ නගරයක් වන ලන්ඩනයේ වාහන තදබදය අඩුම මට්ටමකින් පවත්වා නොගතහොත් බ්‍රිතාන්‍යයේ පමණක් නොව මුළු ලෝකයේ ම එදිනෙදා වෙළෙඳ කටයුතු සඳහා මහත් අවහිරයක් වනු නොඅනුමාන ය .
කොළඹ වාහන තදබදය ද මෙයට සමාන ය .
කොළඹ නගරයේ පමණක් පවතින තදබදය සඳහා මහත් අවහිර බාධකවලට හේතු වෙයි .
සඳුදා සිට සිකුරාදා දක්වා සතියේ දින 5 ම පෙ . ව . 7 . 00 සිට පස්වරු 6 . 30 දක්වා ලන්ඩන් නගරය තුළට ඇතුළු වන සෑම පෞද්ගලික වාහනයකට ම පවුම් 5 . 00 ක් ( රුපියල් 900 ක් පමණ ) ගාස්තුවක් ගෙවීමට සිදු වේ .
ශ්‍රී ලංකාවේ කොටි ප්‍රශ්නය හමුවේ සෝනියා රජය ඉදිරියේ දී අනුගමනය කරන ප්‍රතිපත්තිය හමුවේ තමිල්නාඩුවේ පරණ කොටි හිතවතුන් හරස් කැපුවහොත් ඒ ආසන 26 ම නොමැතිව වුව ද සෝනියා ගේ සංධානයට මධ්‍යම ආණ්ඩුව පවත්වා ගත හැකි වන්නේ දැනටමත් ආසන 320 ක බහුතර සහයෝගය ක් ඇයට ලැබී ඇති නිසා ය .
එබැවින් ඕනෑ ම වේලාවක කරුණානිධි හෝ වෛකෝ වානා වා පෝනා පෝ කියා අඬගැසීමට සෝනියාට හැකි ය .
ඊට ප්‍රධාන ම හේතුව වන්නේ ඉන්දීය මාක්ස්වාදී කොමියුනිස්ට් පක්ෂය දිනා ඇති ප්‍රාන්ත තුන වන බටහිර බෙංගාලය , කේරළය සහ ත්‍රිපුරය ද ඇතුළුව ලෝක් සභාවේ ආසන 62 ක් හිමි කර ගනිමින් අපේ ජනතා විමුක්ති පෙරමුණ මෙන් ඉන්දියාවේ තුන්වන බලවේගය බවට පත් ව ඇත්තේ වාමාංශික ව්‍යාපාරය වීම යි .
ආන්ද්‍රා ප්‍රදේශ් ප්‍රාන්තය නව තොරතුරු තාක්ෂණයේ සිහින ලෝකය නමින් එහි අගනගරය වන හයිද්‍රබාද් හඳුන්වනු ලැබුවේ චන්ද්‍ර බාබු නායිදු ගේ මහ ඇමැති ධූර කාලයේ දී වුවත් ආන්ද්‍රාහි රොටියක් කා කහට උගුරක් බී බුලත් විටක් හපා එදිනෙදා ජීවිතය ගෙවන දුගී දුප්පත් ලක්ෂ සංඛ්‍යාත ජන ජීවිතවලට අයි . ටී . තාක්ෂණය හා කොටස් වෙළෙඳ පළ වනාහි තවත් " කුච් කුච් හෝ තාහේ " හෝ " කොයි මිලි ගයා " වැනි සිනමා බයිස්කෝප් සිහින පටයක් පමණක් විය .
ඒ නිසා අන්තර් ජාතික මූල්‍ය ආයතනවල සහ ලෝක බැංකුවේ " බලු කුක්කකු " වූ මහ ඇමැති නායිදු තෙළිඟු දේශපාලනයේ වීර ච‍රිතයෙන් ඉවත් කොට , කොංග්‍රස් පක්ෂයේ ප්‍රතිවාදියා තෙළිඟු දේශයේ වීරයා බවට පත් කිරීමට තෙළිඟු ජනතාව ඉගෙන ගත්තේ හිටපු සිනමා නළු මහ ඇමැති ඇන් . ටී . රාමා රාඕ ගෙන් විය හැකි ය .
නුගේගොඩ ආසියානු ලංකා හෝටල් පාසලේ සභාපති ඒ . බී . ලලිත් ද සිල්වා ලන්ඩන් විත්ති සුමිත් කඩවතගේ ලන්ඩන් නුවර සිට . . . ඉසිපතන ආදි ශිෂ්‍ය සමුළුව කොළඹ ඉසිපතන විද්‍යාලයේ ආදි ශිෂ්‍ය සංගමයේ එක්සත් රාජධානිය ශාඛාවේ වාර්ෂික මහා සභා රැස්වීම මෙම සති අන්තයේ දී ලන්ඩන් නුවර ' ලිහිණියා ' ආපන ශාලාවේ දී පැවැත්වීමට විධිවිධාන යොදා තිබිණි .
ප්‍රධාන සංවිධායක සුසන්ත සුවඳරත්න මහතා අප සමඟ පවසා සිටියේ මෙවර සභා රැස්වීම වඩාත් වැදගත් වන්නේ මෑත දී එක්සත් රාජධානියට පැමිණ සිටින තරුණ ආදි ශිෂ්‍යයන් සියල්ලක් ම පාහේ එකතු කොට සංගමයේ තනතුරු බොහොමයක් ඔවුන් වෙත ප්‍රදානය කිරීමට සංගමය බලාපොරොත්තුවෙන් සිටින බවය .
දැනට සංගමයේ සභාපති ධූරය ගැමුණු පීරිස් සහ ලේකම් ධූරය අයිවන් බස්නායක යන මහත්වරුන් විසින් හොබවනු ලැබේ .
සංගමයේ ක්‍රිකට් අංශයේ සංවිධායක කටයුතු ජයම්පති පෙරේරා මහතා විසින් කරනු ලබයි .
තම මව් පාසලට විවිධාකාරයෙන් උපකාර සපයන මෙම ආදි ශිෂ්‍ය සංගමය පසුගිය වසරවල විද්‍යාලීය ක්‍රිකට් කණ්ඩායම සඳහා මුදලින් සහ රගර් කණ්ඩායමට භාණ්ඩමය ආධාර සපයා ඇති බව ද සුවඳරත්න මහතා අප සමග පැවසුවේය .
රසායනික බෝම්බ ප්‍රහාර කුමන්ත්‍රණයක් රසායනික බෝම්බ ප්‍රහාරයක් මහා බ්‍රිතාන්‍ය කෙරෙහි එල්ල විය හැකි යැයි සැකයක් , බ්‍රිතාන්‍ය සහ ඇමෙරිකා එක්සත් ජනපද බුද්ධි පරීක්ෂණ අංශ තුළ පැන නැගී ඇති බව පසුගියදා බී . බී . සී . ප්‍රවෘත්ති අංශය ප්‍රකාශ කළේය .
' ඔස්මියම් මෙට්රොක්සයිඩ් ' නම් භයානක රසායනික මූල ද්‍රව්‍යයකින් නිෂ්පාදනය කර ඇති අතර මෙම මූල ද්‍රව්‍යය මිනිසාගේ ඇස් , පෙනහලු සහ සමට ඉතා අහිතකර ලෙස බලපාන බව විශේෂඥයන් පවසා තිබිණි .
මෙම ප්‍රහාරයට සාමාන්‍ය බ්‍රිතාන්‍ය පුරවැසියන් ඉලක්ක වී ඇති අතර බොහෝ විට ලන්ඩන් නුවර ජනාකීර්ණ ස්ථානවල දී පුපුරුවා හැරීමට සැලසුම් කොට තිබිණි .
මෙම ප්‍රහාරය පිටුපස අල්ක්වයිඩා ව්‍යාපාරයේ කටයුතු වලට සහාය දෙන්නන් ගේ සැලැස්මක් විය හැකි බව ආරක්ෂක අංශ පවසා තිබිණි .
සැලැස්ම හෙළි කරගැනීමට හැකි වූයේ දෙපිරිස් අතර සිදු වූ දුරකථන හුවමාරු ආරක්ෂක අංශ මගින් හසු කරගැනීමේ හේතුවෙනි .
ඔසාමා බින් ලාඩන් සහ ඔහුගේ පිරිස් මෙම භයංකර බෝම්බ ඇෆ්ගනිස්තානයේ දී අත්හදා බලා ඇති බව ආරක්ෂක අංශ හෙළිදරව් කළේය .
ආගමන විගමන ඇමතිනී ඉල්ලා අස් වෙයි .
බ්‍රිතාන්‍ය ආගමන විගමන කටයුතු භාර ඇමතිනී බෙවලි හියුජ් මහත්මිය වෙත විපක්ෂයෙන් නැඟුණු චෝදනාවක් නිසා පසුගියදා තනතුරෙන් ඉල්ලා අස්වූවාය .
ඇය වෙත එල්ල වූ චෝදනාව වූයේ බලධාරීන් විසින් කලින් අවවාද කොට තිබියදීත් නැගෙනහිර යූරෝපීය ජාතිකයින් පිරිකට ව්‍යාජ ලිපි ගොනු තිබියදීත් බ්‍රිතාන්‍යයට ඇතුළුවීමට වීසා ලබා දීමේ සිද්ධියකි .
ඉල්ලා අස්වෙමින් ඇමැතිතුමිය තමා අතින් නොදැනුවත්ව සිදු වූ වරද පිළිගත් නමුත් කිසි කෙනෙක් මේ ගැන තමාට කලින් දැනුම් දීමක් හෝ අවවාද කිරීමක් හෝ නොකළ බව කියා සිටියා ය .
ඇය ගේ එම ප්‍රකාශයට පිළිතුරු වශයෙන් අගමැති කාර්යාලය පවසා සිටියේ මීට වසරකට ඉහත දී අදාළ ආයතන මගින් ඇමැතිවරිය දැනුවත් කළ බව ය .
අගමැති ටෝනි බ්ලෙයාර් විසින් වහා ඇයගේ පුරප්පාඩුව සඳහා ඩෙස් බ්‍රවුන් මහතා පත් කිරීමෙන් අනතුරුව තමා ආගමන විගමන වත්මන් තත්ත්වය ගැන වහා සමීක්ෂණයක් අරඹන බවට පොරොන්දු දුන්නේය .
එහි ප්‍රතිඵලයක් වශයෙන් පසුගිය 6 වැනි දා ආගමන විගමන අංශවල බලධාරීන් අගමැති කාර්යාලයට ගෙන්වා බ්ලෙයාර් අගමැතිවරයා පවසා සිටියේ වහා ක්‍රියාත්මක වන පරිදි ආගමන විගමන මගඩි නවතා දැමිය යුතු බව ය .
සියලුම ආගමන විගමන නීති වහා තද කළ යුතු බව ද හෙතෙම පැවසුවේය .
මෑතක දී සිට ව්‍යාජ අධ්‍යාපනික තොරතුරු සහ බොරු විවාහ ලියවිලි පෙන්නුම් කරමින් ලබා ගන්නා වීසා ප්‍රමාණය ඉතාමත් ඉහළ මට්ටමක පවතින බව තම අංශවලට ලැබෙන තොරතුරු වලින් හෙළි වෙන බව ස්වදේශ කටයුතු අමාත්‍ය ඩේවිඩ් බලන්කම් මහතා පවසා සිටියේ ය .
මේ ගැන තමා වහා ක්‍රියා කරන අතර අවශ්‍ය නීති සම්පාදනය කරන බව ද ඒ මහතා පවසා සිටියේ ය .
වැරැදි ලෙස රට තුළට පැමිණ සේවය කරන විදේශිකයින්ගෙන් රටේ දළ ජාතික නිෂ්පාදනයට විශාල සහයෝගයක් ලැබෙන බැවින් නව නීති සම්පාදනයේ දී ඔවුන්ට අසාධාරණයක් නොවිය යුතු බව ද අගමැතිවරයා පෙන්වා දුන්නේය .
පකිස්තාන න්‍යෂ්ටික රහස් විකුණූ බවට චෝදනා ලද අබ්දුල් කදීර් ඛාන් එරට ජාතික වීරයෙකි .
ලොව නිල වශයෙන් න්‍යෂ්ටික බලය හිමි එකම මුස්ලිම් රට පකිස්තානය යි .
මුස්ලම් ලෝකයට න්‍යෂ්ටික බලය අත්කර දුන් ' වීරයා ' වන විද්‍යාඥ අබ්දුල් කදීර් ඛාන් නිවාස අඩස්සියට පත් වීම සමඟ එයට එරෙහිව පකිස්තානය පුරා උද්ඝෝෂණ පැන නැගුණි .
ඒ සමඟ පකිස්තාන ජනාධිපති ජනරාල් පර්වේස් මුෂාරෆ් වෙත පිටු 12 ක ලිපියක් යැවූ කදීර් ඛාන් තමා ඉරානය , ලිබියාව හා උතුරු කොරියාව යන රටවලට න්‍යෂ්ටික අවි තාක්ෂණය ලබා දුන් බව පිළිගත්තේ ය .
පසුව එරට රූපවාහිනියක් ඔස්සේ ජාතිය ඇමැතු අබ්දුල් කදීර් ඛාන් න්‍යෂ්ටික රහස් විකිණීම පිළිබඳ සමාව අයැදියේ ය .
ජාවාරමට පකිස්තාන රජය හෝ ජනරාල් මුෂාරෆ් ගනුදෙනුවට සම්බන්ධ නැති බව ද ඔහු පාපොච්චාරණය කළේය .
එයින් පසු ජනරාල් මුෂාරෆ් ඔහුට සමාව ප්‍රදානය කළත් මේ ගනුදෙනු සිදු වූයේ පකිස්තාන රජය දැනුම්වත්ව බව අන්තර් ජාතික මාධ්‍ය වාර්තා කර තිබිණි .
සී . අයි . ඒ . අධ්‍යක්ෂ ජෝර්ජ් ටෙනට් අනුව න්‍යෂ්ටික අවි තාක්ෂණය කුඩා රට වලට හිමි වීමෙන් පසු එම රටවල් සෙසු විශාල රටවලට තර්ජනය කිරීමට න්‍යෂ්ටික අවි යොදා ගැනීමේ ප්‍රවණතාවක් පවතී .
පකිස්තාන න්‍යෂ්ටික අවි රහස් මේ ගනුදෙනුවේ දී අල් කයිඩා සංවිධානය ද ශ්‍රී ලංකාවේ කොටි සංවිධානය වැනි ත්‍රස්තවාදීන් අතට පත්ව ඇත් ද යන්න පිළිබඳව සී . අයි . ඒ . සංවිධානය පරීක්ෂණ පවත්වා ගෙන යයි .
යම් හෙයකින් ඒවා ත්‍රස්තවාදය අතට පත් වී නම් එය ලෝක විනාශය දක්වා දුරදිග යන බව අන්තර් ජාතික මාධ්‍ය වාර්තා කරයි .
ත්‍රස්තවාදීන් අතට න්‍යෂ්ටික අවි රහස් පත් වී ලොව සෑම රටකටම තර්ජනයක් බව න්‍යෂ්ටික බලය සහ ශ්‍රී ලංකාව ( NUCLEAR AND SRI LANKA ) නමැති පොත ලියූ මේජර් චන්දන වීරකෝන් පෙන්වා දෙයි .
ඔහු පෙන්වා දෙන පරිදි න්‍යෂ්ටික අවි තැනීමට බහුලව යොදා ගනු ලබන්නේ යුරේනියම් හා ප්ලූටෝනියම් ය .
ආවර්තිතා වගුවේ පහත පේළිවල දැක්වෙන ඕනෑ ම විකිරණ ශීලී ඛනිජයකින් න්‍යෂ්ටික අවි තැනිය හැකි බවට සංකල්පයක් පවතී .
එහෙත් ඒ සඳහා හොඳ ම මූලද්‍රව්‍ය යුරේනියම් හා ප්ලූටෝනියම් බව මේජර් වීරකෝන් කියයි .
නවීන කලාත්මක අංගයන්ගෙන් මුලින් ම ඇස ගැටෙන්නේ හයිද්‍රාබාද් නගරයට කි . මී . 6 ක් පමණ දුරින් පිහිටා ඇති රාමොජි චිත්‍රාගාරයයි .
මෙය අක්කර 2000 ක් පුරා විසිරී ඇත .
මුලින් ම චිත්‍රපට නිපදවීමට මෙම අති විශාල චිත්‍රාගාරය පිහිටුවා ඇතත් අද එය මහජනතාවට නැරඹීමට විවෘතව පවතී .
මෙය තුළ දැකුම්කළු මල් උයන් 30 ටත් වඩා ඇති අතර චිත්‍රපට නිපදවීමට අවශ්‍ය වන සියලු ම ගොඩනැඟිලි ඇත .
ඒවා අතර මහල් 20 කින් සමන්විත හෝටල් , රෝහල් , දුම්රිය ස්ථාන , බැංකු , ලන්ඩන් වීදිවල ලක්ෂණ ඇති නිවාස හා වෙනත් ලෝක ප්‍රසිද්ධ ගොඩනැගිලි සත්‍ය ප්‍රමාණ වලින් ම නිර්මාණය කර ඇත .
එමෙන් ම චිත්‍රපට නිෂ්පාදනයට අවශ්‍ය දැවැන්ත පැරණි බලකොටු ද සකස් කර ඇත .
මෙය නැරඹීමට යන සංචාරකයින්ට චිත්‍රපටවල ප්‍රදර්ශනය කරන ආකාරයෙන් ම සටන් දර්ශන , සත්‍ය ලෙස දැක ගත හැකි ය .
එම දර්ශන චීන ‍සහ ඉන්දීය මුහුණුවරක් ගන්නා අතර ගොඩනැගිලි ත්‍රාසජනක ලෙස බිඳහෙළමින් හා වෙඩි තබා ගනිමින් සත්‍ය ලෙසට ම ප්‍රේක්ෂකයන් ගේ ලොමු දැහැ ගන්වමින් රූ දක්වනු ලබයි .
නවීන විද්‍යාව පෙන්නුම් කරන ස්ථානවලින් ද නගරය අලංකාර වී පවතී .
ඒවා අතර බිර්ලා ග්‍රහලෝකාගාරය ප්‍රධාන තැනක් ගනී .
නවීන විද්‍යාවේ ඇති විවිධ සිද්ධාන්ත විශේෂයෙන් ම භෞතික විද්‍යාවේ එන සිද්ධාන්ත හෙළි දක්වන වෙන ම ම කෞතුකාගාරයක් ඇත .
එය පාසල් ශිෂ්‍යයන් ගේ සිත් ඇද ගන්නා සිප් හලකි .
නව ලොවට පෙළගැස්ම හයිද්‍රාබාද් නගරය අද ඉන්දියාවේ පමණක් නොව ලොවට ම ප්‍රසිද්ධ වෙමින් පවතින්නේ එම නගරයේ ඉතා ශීඝ්‍ර සංවර්ධනය වන තොරතුරු හා තාක්ෂණ උපකරණ නිපදවීම හා ඉංජිනේරු තාක්ෂණය නිසා යි .
මේ නිසා දැන් හයිද්‍රාබාද් නගරය , " සයිබර්බාද් " ලෙස ද හඳුන්වනු ලබයි .
එබැවින් නගරයේ ආර්ථික සංවර්ධනය වේගවත් ය .
උතුරු ඉන්දියාවේ ඇති කල්කටා වැනි ප්‍රධාන නගරවලට වඩා ඉතා වේගයෙන් ආර්ථික අතින් හයිද්‍රාබාද් නගරය සංවර්ධනය වන බව විද්වත්හු පෙන්වා දෙයි .
ක්‍රිස්තු දෙවියන් වහන්සේ ගේ ජීවිත කථාව අඩි 7800 ක් දිගැති කැන්වස් රෙද්දක දිය සායමෙන් නිර්මාණය කිරීම ඔහු ගේ වෑයම වේ .
මේ සඳහා පවුම් 10 , 000 ත් 15 , 000 ත් අතර වියදමක් ( රුපියල් 17000000 - 2550000 ) වැයවෙතැයි ගණන් බලා ඇති අතර ඒ වෙනුවෙන් අනුග්‍රාහකයන් සෙවීමට ඔහු දැන් යුහුසුළු වෙයි .
කෝට්ටේ ශාන්ත තෝමස් විද්‍යාලයේ ආදි ශිෂ්‍යයකු වන සමන් හෙට්ටිආරච්චි චිත්‍ර කලාවේ නිරත වී ඇත්තේ විනෝදය සහ සමාජ සේවය සඳහා ය .
තමා ගේ චිත්‍ර ප්‍රදර්ශනවලි‍න් ලැබෙන සියලු ම ආදායම සමාජ සේවා සහ පුණ්‍ය කටයුතු සඳහා වැය කරන බව ඔහු පැවසුවේ ය .
" දෙවියන් ගේ ආදරය " නමින් පැවැත්වීමට බලාපොරොත්තු වෙන මෙම ගිනස් වාර්තාවෙන් ලැබෙන සියලු ම මුදල් කුඩා ළමයින් ගේ අධ්‍යාපන කටයුතු සඳහා ක්‍රියාත්මක වන අරමුදලකට ප්‍රදානය කිරීමට ඔහු තීරණය කොට ඇත .
ආන්ද්‍රා ප්‍රදේශයෙන් නායිදුට රැක ගත හැකි වූයේ ආසන 5 ක් පමණක් වු අතර , පන්ජාබයේ ශිරෝමනි අකාලි ඩාල් පක්ෂයට හිමි වූයේ ආසන 8 කි .
බටහිර බෙංගාලයේ ත්‍රිණාමුල් පක්ෂ නායිකා මම්තා බැනර්ජි ද වජ්පායි හිතවතියන් වූ අතර , ඇය ගේ අන්ත පරාජය ද අනාවැකිවලට අසු නොවීය .
" ගරිබ් හතාඕ - දේශ් " දුප්පත්කම දුරලා - රට බේරාගනිමු යන තේමාව යටතේ ඉන්දියාව පුරා ගම් නියම් ගම් සිසාරා සැතැපුම් 58 , 982 ක් සංචාරය කරමින් සිය මැතිවරණය මෙහෙයවූ කොංග්‍රස් පක්ෂ නායිකා සෝනියා ගාන්ධි ඉන්දීය මුස්ලිම් ජනතාව ගේ සහ දුක් විඳින හිංදු ජනතාව ගේ ද බුද්ධිමත් ජන කොට්ඨාසවල ද ආශිර්වාදය දිනා ගැනීමට සමත් වූයේ , ඇය අනුගමනය කළ වාමාංශික සමගි සහ මිත්‍රශීලී ප්‍රතිපත්තිය නිසා බව කොයි කව්රුත් දන්නා කරුණකි .
ඉන්දීය සුප්‍රකට ලේඛිකා අරුන්දති රෝයි පසුගිය ඡන්දය ගැන ප්‍රකාශයක් කරමින් කියා සිටියේ ලේ පිපාසිතයන් වන බාල් තැකරේ , මුරලි මනෝහර් සහ නරේන්දු මෝඩිලා බලයෙන් පහකර දැමීම ජාතිවාදයට විරුද්ධව ජනතාව ගේ හෘද සාක්ෂ්‍යය ක්‍රියාත්මක වීමකැ යි යනුවෙනි .
සෝනියා ගේ ජයග්‍රහණය හරහා දැක්ක හැකි තවත් විශේෂ ලක්ෂණයක් වන්නේ කොංග්‍රස් පක්ෂයේ කුඩම්මා ගේ සැලකිලි නිසා පසු ගිය කාලයේ පක්ෂය හැර ගිය කොංග්‍රස් නායකයන් වන ශරද් පවර් , පාලනියප්පන් චිදම්බරන් , අර්ජුං සිං , මාධවරාඕ සින්ඩියා වැනි අය නැවතත් පක්ෂයට එකතු වීම යි .
එහෙත් මාධවරාඕ සින්ඩියා , රාජේශ් පයිලට් සහ ජිතේන්ද්‍ර ප්‍රසාද් යන තරුණ නායකයන් තිදෙනා පසුගිය කාලයේ අකල් මරණවලට ගොදුරුවීම කොංග්‍රස් පක්ෂයට විශාල පාඩුවක් වූවාට සැකයක් නැත .
අරාබි ලෝකය සහ අප්‍රිකා කලාපය මුසු කරන උපයා මාර්ගික සන්ධිස්ථානයක ලිබියාව පිහිටා ඇත්තේ උතුරු අප්‍රිකාවේ මධ්‍යධරණීය වෙරළ ඇසුරෙහි සතරැස් කිලෝ මීටර් 17 , 59 , 540 ක පමණ බිම් කඩක් වසා පැතිරෙමිනි .
අප්‍රිකාවේ විශාල ම රටවලින් එකක් ලෙස භූ ප්‍රමාණික වැදගත්කමක් උසුලන එය , තෙල් සහ ගෑස් සම්පත් නිසා සුවිශේෂ ආර්ථික භූමිකාවක් හිමි කර ගනියි .
සියයට 97 ක මුස්ලිම් ජනගහණයක් ඇති රටක් ලෙස සමකාලීන ජගත් දේශපාලනය තුළ සුවිශාල බලපෑමක් එයට හිමි වන්නේ බටහිර ලෝකයට දැනට ඇති ප්‍රධාන දේශපාලන සහ ආරක්ෂක තර්ජනය ඉස්ලාමීය අන්තවාදය කෙරෙන් පැන නැඟෙන නිසා ය .
අතීතයේ දී ඉතා ම දරුණු සතුරෙකු සහ හිසරදයක් ලෙස ඇමරිකාව ගඩාෆි දෙස බැලුව ද සිය ත්‍රස්තවාද විරෝධී ජගත් සටනේදී ඔහු ගේ සහාය එයට ඉතා ම වැදගත් දේශපාලන සහ ආරක්ෂක ආවරණයක් වනු ඇත .
අනෙක් අතට ආර්ථික තහංචි වලින් වැහැරී , ජාත්‍යන්තර වශයෙන් හුදෙකලාවට තෙරපනු ලැබ සිටි ලිබියාවට ඇමරිකාව සහ යුරෝපය සමග නොරාක් වී සිටියදී අහිමි වූ බොහෝ දේ ඔවුන් සමඟ යාලු වීමෙන් හිමිකර ගත හැකි වනු ඇතැයි පෙනී යාම පුදුමයක් නොවේ .
උග්‍ර අරාබි ජාතිකවාදී චින්තනයෙන් මත් වූ ඉස්ලාමිකත්වය ඔස්සේ අරාබි ලෝකයේ නායකත්වය හිමි කර ගැනීමට දශක තුනක් තිස්සේ අසමත් වූ ගඩාෆි , බටහිර ලෝකය සමග ඇති කර ගන්නා නව සංධානය ඔස්සේ අප්‍රිකානු බලවතකු ලෙස පියවර නැඟීමට සමත් වේද යනු එක ප්‍රශ්නයකි .
ඒ ප්‍රශ්නයෙන් පැන නැඟෙන අතුරු ප්‍රශ්නයක් නම් , දේශපාලන ජීවිතයෙන් ඉතා වැඩි කාලයක් ඔහු ගේ දෘෂ්ටිමය සගයින් සහ ඉස්ලාම් සොහොයුරන් ලෙස සිටි බලවේග , ඇමරිකාව සහ යුරෝපය මෙන් ලිබියාවේ නායකයා වන ඔහු ද සතුරකු ලෙස සලකයි ද යන්නයි .
ඒ සමඟ ම එක දෙයක් පැහැදිලි ය .
ඉතා ම දැඩි අන්තයක සිටි කෙනෙකුට වුව ද , දේශපාලනයේ කිසියම් ඉසව්වක දී වෙනස් වන ලෝකය තුළ වෙනස් නොවී සිටිය නොහැකි බව ය .
මෙම ත්‍රෛජාතික සංගමය දේශපාලනික හා ආර්ථික සංවර්ධනයට එක්ව කටයුතු කරමින් අප අපේක්ෂා කරන තිරසාර සාමය ද එමගින් එක්සත්ව ජීවත් වීමේ වාසනාව ද ළඟාකර දෙනු ඇත .
ඒ සඳහා හයිද්‍රාබාද් නගරය අපට කදිම ආදර්ශයකි .
ආචාර්ය එච් .
ඒ . ජේ . ගුණතිලක අංශ ප්‍රධානි කෘෂි විද්‍යා අංශය පොල් පර්යේෂණායතනය ලුණුවිල හයිද්‍රාබාද් නගරයේ කාර්යබහුල කොනී ප්‍රදේශය රාමොජ් චිත්‍රගාර නගරය ඉක්‍රිසැට් කෘෂි පර්යේෂණායතනය සිය සමූහ ඝාතක අවි වැඩසටහන නවත්වා දැමීමටත් , ඒවා පරීක්ෂා කිරීම සඳහා කොන්දේසි විරහිතව සිය රටට පැමිණීමට විදේශ නිරීක්ෂකයන්ට ඉඩ දීමටත් එකඟ බව ලිබියාව ප්‍රකාශයට පත් කළේ මුළු ලොව ම විස්මයට පත් කරවමිනි .
එවැනි අවි තමන් ළඟ ඇතැයි යන චෝදනාව ලිබියාව එක දිගට ප්‍රතිකේෂ්ප කර තිබිණි .
ලිබියාව මෙම පියවර නිවේදනය කළේ , ඇමරිකන් සහ බ්‍රිතාන්‍ය රහස් ඔත්තු සේවා නියෝජිතයන් ඇතුළු නිලධාරීන් කාලයක සිට ලිබියාව තුළ සෝදිසි කටයුතු ගෙන ගොස් තිබීමේ පසුබිමක් ඇතිව ය .
ලිබියානු ප්‍රකාශය ඇමරිකාව තුළ මහත් තෘප්තියක් ඇති කළ අතර , එය ත්‍රස්තවාදයට එරෙහිව සහ සමූහ ඝාතක අවි අහෝසි කිරීමේ ඇමරිකන් ව්‍යාපෘතිය දැඩි ලෙස ශක්තිමත් කළ පියවරක් ලෙස සැලැකිණි .
ඉන් පසු ඉරානය සහ සිරියාව විසින් ලිබියාව ආදර්ශයට ගත යුතු බවට ඇමරිකාව ප්‍රකාශ කෙළේ ය .
ගිය ජනවාරියේ දී ඇමරිකන් කොංග්‍රස් මණ්ඩල සභික ටොම් ලැන්ටෝස් ගේ නායකත්වයෙන් නියෝජිත පිරිසක් ලිබියාවේ සංචාරය කෙළේ ය .
සමග සිය කැමැත්තෙන් ම තම න්‍යෂ්ටික බලාගාර එම නියෝජිත පිරිසට පෙන්වූ ලිබියාව , න්‍යෂ්ටික වැඩසටහනට අදාළ උපකරණ සහ ද්‍රව්‍ය රැසක් ම ඇමරිකාවට බාර දුන්නේය .
ලිබියන් රජය විසින් අව්‍යාජ පියවර කිහිපයක් ගෙන ඇති බවත් , ඒ ගැන ලිබියාවට හොඳින් සලකන බවත් ඇමරිකන් රාජ්‍ය දෙපාර්තමේන්තුවේ ප්‍රකාශක රිචඩ් බවුෂර් කළ ප්‍රකාශයකින් පසුව ගිය පෙබරවාරි 11 වැනි දා නිරීක්ෂණයක යෙදුණු රාජ්‍ය ලේකම් කොලින් පවල් ලිබියාවේ තහනම් අවි වැඩපිළිවෙළ නවතා දැමීමේ ක්‍රියාදාමය මහත් පැසසුමට ලක් කෙළේ ය .
අප්‍රිකා මහාද්වීපයේ හොඳ ම " තෙල් කෑල්ල " ලෙස සැලැකෙන ලිබියාව සමග යළි සබඳතා ඇති කර ගැනීමේ ක්‍රියාවලියේ දී ඇමරිකාවට වඩා යුරෝපය කඩිසර වී ඇති බව පෙනී යයි .
ුම්රිය පොළ තුළ දී ඇති වූ දෙබසකින් අනතුරුව පිටතට පැමිණි ප්‍රසන්න ගේ හිසට පහර දී ඇති මෙම කළු ජාතිකයා ප්‍රසන්න සිහි මූර්ඡා වී බිම වැටුණු පසු සිය පුත්‍රයාත් සමඟ සැඟවී පලා ගොස් ඇත .
සිද්ධිය සැල වූ විගස මෙට්‍රෝපොලිටන් පොලිසිය වහා ක්‍රියාත්මක වූ මුත් පහර දුන් පුද්ගලයා මේ වෙන තෙක් සොයා ගැනීමට නොහැකි වී ඇත .
හිටපු ඉන්දීය අගමැති අතල් බිහාරි වජ්පායි හිත හොඳ මිනිසකු වූ අතර , ඔහු බළල් අතක් කර ගත් ඔහු වටා සිටි අද්වානිලා , ප්‍රමෝද මහජන්ලා , ජස්වාන්ට් සහ යෂ්වාන්ට් සිංලා සහ ජෝර්ජ් ෆර්ඩිනැන්ඩ්ලා රැඩිකල්වාදී බෝඩ්ලෑලි වන " විශ්ව හින්දු පර්ශද් " , " රාශ්ත්‍රිය ස්වයං සේවා සංග් " සහ " ශිව් සේනා " බලවේගවලට යට වී පසුගිය මහ මැතිවරණයෙන් දක්ෂිණාංශික හිංදු ආගම්වාදය දිනවීම සඳහා මහජන මුදලින් ඉන්දීය රුපියල් බිලියන 4 ක් ප්‍රධාන පෙළේ දැන්වීම් සමාගම් වන " මැකෑන් එරික්සන් " , " ලියෝ බානට් " " ඔගිල්වි සහ මතේර් " ආදීන්ට නොමසුරුව ගෙවා දැමුවේ ශ්‍රී ලංකාවේ එක්සත් ජාතික පක්ෂය ද සැම දා මැතිවරණවල දී කරන්නාක් මෙනි .
මේ සා විශාල දැන්වීම් කන්දරාව කන් කරච්චලයක් සේ විවිධ රූපවාහිනී චැනලවලින් , පත්තර සඟරාවලින් සහ රේඩියෝවලින් තොර තෝංචියක් නැතිව මැතිවරණ සමයේ විකාශය වුවත් , අවසානයේ දී සිදු වූයේ භාරතිය ජනතා පක්ෂය හා සංධාන ගත වූ සියලු පක්ෂ සහ ඔවුන් ගේ නායකයන් වැල්ලේ තැනූ මාලිගා මුහුදු රැල්ලට ගසා ගෙන යන්නාක් මෙන් ප්‍රාන්ත පිටින් ම මහජන ඡන්දයෙන් සේදී යෑම යි .
සියලු ජනමත සමීක්ෂණ සහ අනාවැකි ද දකුණු ඉන්දියාවේ " පෙරියාර් සාමිලා " ගේ දේශපාලන ග්‍රහ යෝගයන් ද මහජන කතිර බලය ඉදිරියේ ඇද වැටිණි .
සුළි සුළඟකට හසු වූ කෙහෙල් කඳන් මෙනි .
වජ්පායි සභාගයේ පතාක යෝධයන් සහ යෝධියන් වන ආන්ද්‍රා ප්‍රදේශ් මහ ඇමැති සහ තෙළිඟු දේශම් පක්ෂ නායක චන්ද්‍ර බාබු නායිදු තමිල්නාඩුවේ මහ ඇමැතිනිය වන අන්නා ද්‍රවිඩ මුන්නේට්ටු කලගම් නායිකා ජෙයරාම් ජෙයලලිතා , ගුජරාටි මහ ඇමැති නරේන්ද්‍ර මෝඩි , පමණක් නොව , හිටපු විදේශ ඇමැතිවරයා වූ යෂ්වාන්ට් සිං තරග කළ ඔරිස්සා ප්‍රාන්ත අග නගරය වන බුවනේස්වර් කෙරෙන් අතු ගෑවී යෑමත් අන්ත ජාතිවාදී " ශිව් සේනා " නායකයකු වන වජ්පායි රජයේ හිටපු මානව සම්පත් ඇමැති මුරලි මනෝහර් ජෝසි ද අන්ත පරාජයට පත්වීම මේ මැතිවරණයේ විශේෂත්වය යි .
ඇමරිකන් - ලිබියන් සබඳතා පූර්ණ වශයෙන් යථා තත්ත්වයට පත් කර ගැනීම ලිබියාව - යුරෝපා සබඳතා යථාකරණයකට වඩා කල් ගතවන රාජ්‍යතාන්ත්‍රික අභ්‍යාසයක් විය හැකි වුවත් , මධ්‍යධරණි කලාපයේ මේ ඉතා වැදගත් මුස්ලිම් රාජ්‍යය තුළ බලපෑම් සඳහා ඇමරිකන් - යුරෝපා තරගයක් අනාගතයේ දී හට ගැනීමේ ඉඩකඩ බැහැර කළ හැකි නො වේ .
ලිබියන් - බටහිර නව මුකුළුව මැද මුලින්ම ලිබියාවට ගිය යුරෝපීය නායකයා වූයේ පෙබරවාරි 10 වැනි දා එහි සංචාරය කළ ඉතාලි අගමැති සිල්වියෝ බෙර්ලුස්කොනි ය .
සාමාජික මුදල් නිසි කලට නොලැබීම හේතුවෙන් එලියතම්බි මහතා වසර 2002 දී අක්‍රීය සාමාජිකයෙකු බවට පත් වූ අතර බ්‍රිතාන්‍ය ශාඛාව කිසිම රාජකාරි මට්ටමේ සම්බන්ධකමක් එලියතම්බි මහතා සමඟ නොපැවැත්වූ බවත් ඒ මහතා තවදුරටත් පැවසීය .
වර්තමාන එක්සත් ජාතික පක්ෂ ශාඛාවේ සම ලේකම්වරුන් ලෙස කටයුතු කරනුයේ මාලේන් තිසේරා සහ හර්ෂ සිරිවර්ධන යන මහත්වරුන් බව ද මොහොමඩ් මහතා කීය .
තම ශාඛාව බ්‍රිතාන්‍යයේ දී සියලුම ශ්‍රී ලාංකිකයින් සමඟ ශ්‍රී ලංකාවේ වර්තමාන තත්ත්වය ගැන අවබෝධයක් ලබා දීමට උත්සුක වෙන අතර බ්‍රිතාන්‍යවාසී සිංහල , ද්‍රවිඩ , මුස්ලිම් සහ අනෙකුත් සියලුම බ්‍රිතාන්‍ය වෙසෙන ශ්‍රී ලාංකික ජන කොටස් සමඟ ඉතා සමීප සාකච්ඡා පවත්වමින් ඔවුන්ගේ අදහස් නිරන්තරයෙන් ම එජාපෙ නායකත්වය වෙත ලැබීමට සලස්වන බව ද ඒ මහතා තවදුරටත් පෙන්වා දුන්නේය .
ඉතාලි පීසාවට එරෙහි වු ඉන්දීය පාති සටන අන්තිමට කෙළවර වූයේ දකුණු ඉන්දීය දේශපාලන මසාල තෝසය ද පීසාවට ඇල වී ගොස් , පාතිය අකුළා ගැනීමෙනි .
මහත්මා ගාන්ධි ගෙන් පසුව තවත් සැබෑ ගාන්ධි කෙනකු පහළ වන තුරු ඉන්දියාවට වසර පනස් අටක් බලා සිටීමට සිදු විය .
දිගු කාල පරිච්ඡේදයක අවසන එසේ පහළ වු නායිකාව වන්නේ ඉතාලියේ සිට පැමිණි පනස් අට වියැති සෝනියා ගාන්ධි ය .
ලෝකයේ විශාලතම ප්‍රජාතන්ත්‍රවාදී දේශයේ නායකත්වය එක පයින් ම ප්‍රතිකේෂ්ප කරමින් ඇය කියා සිටියේ " බලය මට අවශ්‍ය කරන දෙයක් නො වෙයි .
මගේ ඉල්ලක්කයත් එය නො වෙයි .
මගේ අභ්‍යන්තරික සිතුවිලි මට බල කරන්නේ ඉතා නිහතමානීව තනතුරු අතහැර ඉන්දීය මාතෘ භූමියටත් එහි වෙසෙන දුප්පත් ජනතාවටත් සේවයක් කිරිමට යි .
" සෝනියා තමා නියම ගාන්ධි කෙනකු බව පෙන්වා දුන්නේ එසේ ය .
පාර්ලිමේන්තුවේ ආසන 543 න් 320 ක මන්ත්‍රීවරුන් එකහෙළා ම අගමැති තනතුර සඳහා ඇය නම් කරද්දී , බලයට ගිජු නොවූ සෝනියා , ඉන්දීය මහාද්වීපය හරහා මුළු මහත් ලෝකයට ම වැදගත් දේශපාලන පණිවිඩයක් දීමට සමත් වූවා ය .
ශ්‍රී ලංකාවේ මෙන් ම ඉන්දියාවේ ද සංධාන ආණ්ඩු බලයට පත් වි ඇත .
ඉන්දියානු කොංග්‍රස් පක්ෂය පෙරටු කොට ගත් සන්ධානයේ ඡන්ද ලකුණ ' අත ' වූ අතර , මෙරට සන්ධානයේ ප්‍රධාන පක්ෂය වන ශ්‍රී ලංකා නිදහස් පක්ෂයේ ද සලකුණ ' අත ' යි .
ඉන්දියාවේ ගාන්ධිලා මෙන් ම ශ්‍රී ලංකාවේ ද බණ්ඩාරනායකලාට බෝම්බ , වෙඩි උණ්ඩ ඒ තරම් නුහුරු දේවල් නො වේ .
ගාන්ධි සහ බණ්ඩාරනායකවරුන් ගේ අද යුගයේ විශේෂත්වය වන්නේ කලාපයේ වාමාංශික බලවේග සමග ඔවුන් බැඳී නොසැලෙන අත්වැල යි .
දකුණු ආසියානු දේශපාලනයෙන් කලාපයේ දක්ෂිණාංශික ප්‍රතිගාමිත්වයට සහ ආගමික අන්තවාදයට කනේ පහරක් මේ මැතිවරණ ප්‍රතිඵලවලින් ලැබී ඇත .
ශ්‍රි ලංකාවේ මෙන් ම ඉන්දියාවේ ද වාමාංශික දේශපාලනය හිස එසවීම පිටුපස ඇති තවත් රහසක් වන්නේ ගෝලීයකරණය , විවෘත ආර්ථිකය , නිලධාරි වාදය , නාස්තිය , දූෂණය සහ වංචාවත් ජාති වාදයත් ඇට්ටි හැලෙන කුරුම්බා ඉත්තක් මෙන් ජනතා කතිරය නමැති මන්නයෙන් එකවර කපා දැමීම යි .
ලිබියන් - බටහිර ආරෝවට තිස්පස් වසරක ඉතිහාසයක් ඇතත් ඔවුනතර සබඳතා ඉතා තීරණාත්මක ලෙස බිඳ වැටුණේ 1988 ස්කොට්ලන්තයේ ලොකර්බිහිදී ඇමරිකන් මගී ගුවන් යානයක් සහ අප්‍රිකාවේ නයිජර්හි පියාසර කරමින් තිබූ ප්‍රංශ මගී ගුවන් යානයක් ද ලිබියානුවන් විසින් පුපුරවා හරිනු ලැබීමේ සිදු වීම් දෙක සමඟය .
එම පිපිරීම් දෙකේදී 440 ක් මරු මුවට පත් වූ අතර , බටහිර ගුවන් යානා දෙක පුපුරුවා හළ ලිබියානුන් බාර දෙන ලෙස එක්සත් ජාතීන්ගේ ආරක්ෂක මණ්ඩලය ඔස්සේ එල්ල කැරුණු දැඩි බලපෑම් මධ්‍යයේ ගඩාෆි ජාත්‍යන්තර වශයෙන් දුෂ්කර තත්ත්වයකට පත් විය .
රාජ්‍යතාන්ත්‍රික මෙන්ම ජගත් අධිකරණමය ක්‍රියාදාම ඔස්සේ මහත් හැලහැප්පීම්වලට ලක් වූ ලිබියාව , ආර්ථික සහ දේශපාලන සම්බාධකවලට ද ගොදුරු වූ අතර , දශක එකහමාරක් තිස්සේ ජාත්‍යන්තර හුදෙකලාවක් තුළ ලිබියාව කොටු කර තැබීමට හේතු වූ එම ප්‍රශ්නය මාස කිහිපයකට පෙර අවසන් වූයේ ගුවන් යානා බෝම්බ පිපිරවීම් පිළිබඳ වගකීම සදාචාරමය වශයෙන් පිළිගත් ලිබියාව , විපතට පත් වූවන්ගේ පවුල්වලට විශාල වශයෙන් වන්දි ගෙවීමට එකඟ වීමෙනි .
දශක තුනකටත් වැඩි කාලයක් ලිබියාව සහ බටහිර ලෝකය අතර පැවැති විරසක බව සමකාලීන ලෝකයේ ජාත්‍යන්තර දේශපාලන ප්‍රතිවිරෝධතා අතුරෙහි මුල් තැනක් ගත් බව දකින විට , ගඩාෆිගේ බෙල්ජියම් සංචාරය වැදගත් පෙරැළියෙක තීරණාත්මක පියසටහනක් සේ සැලැකීම නිවැරැදිය .
එම සංචාරය මූලික වශයෙන් අරමුණු කැරුණේ ලිබියාව සහ බෙල්ජියම අතර ද්විපාර්ශවීය සබඳතා වර්ධනය කර ගැනීමකට වඩා ලිබියාව සහ යුරෝපා සංගමය අතර නව සබඳතා රටාවකට මුල පිරීම උදෙසා ය .
ලිබියාව පැත්තෙන් මෙන්ම යුරෝපා සංගමය මෙන්ම ඇමරිකාව පැත්තෙන් ද වැදගත් වර්ධනයන් දක්නට හැකි පසුබිමක් මැද යෙදුණු එම සංචාරය , ඉරාකය තුළ ඇමරිකන් බ්‍රිතාන්‍ය ආක්‍රමණය නිසා හට ගත් අලුත් දේශපාලන සහ යුද්ධමය ගතිකත්වය ද , ආර්ථික පෙළ ගැසීම ද පිළිබඳ පසුබිම ද ඇතිව සිදු විය .
ඔවුහු තම බෞද්ධ හාමුදුරුවන්ට පූජා කිරීමට කොස් ගෙන යති .
එමෙන් ම බංගලිදේශයේ වැවෙන කොස් අනුභව කිරීමට ඒ ප්‍රදේශයේ ජනතාව ද දක්වන්නේ ප්‍රබල කැමැත්තකි .
බංගලිදේශයේ ජනතාව අතරින් ගෝත්‍රික ජනතාව කොස් මිලදී ගැනීමට නගරයට පැමිණීම ද සිදු කරති .
තවත් පිරිසක් කැලේ සිට කඩා ගෙන පැමිණි කොස් විකුණා කරවල තුන පහ ආදිය රැගෙන තම ගම් බිම් වලට යති .
නිහාල් පී . අබේසිංහ වසර 2000 සිට වසර 3 ක් බංගලිදේශයේ ප්‍රජා සේවයේ යෙදී සිටි කුරුණෑගල රොටරි සමාජයේ අධ්‍යක්ෂ මාටින් ද සිල්වා මහතා ලබා දුන් තොරතුරු ඇසුරින් මෙම ලිපිය සකස් කර ඇත .
බංගලිදේශයේ රංගමනි ප්‍රාන්තයේ ට්‍රක් රථයක කොස් විකුණන අයුරු .
බංගලිදේශ ගෝත්‍රිකයෝ ප්‍රධාන මාර්ගයට පැමිණ කොස් විකුණන අයුරු .
තම ඊළඟ ආහාර වේල රසවත් කර ගැනීමට කොස් ගෙඩි හිස තබා ගෙන යන යුවතියෝ කිහිප දෙනෙක් .
එක්ව කටයුතු කිරීමෙන් අපට ආදර්ශ සපයන හයිද්‍රාබාද් ( සයිබර් බාද් ) පරිගණක තාක්ෂණය අතින් ඉහළ දියුණුවක් ලබා ඇති ඉන්දියාවේ හයිද්‍රාබාද් නගරය සයිබර්බාද් ලෙස ද හැඳින්වෙයි .
හයිද්‍රාබාද් නගරය විවිධ සංස්කෘතීන් හා ජන කණ්ඩායම් පහක් මුණගැසෙන පංච සංගම් නගරයකි .
එම කණ්ඩායම් එක්ව කටයුතු කරමින් ඉන්දියාවේ සෙසු ප්‍රාන්ත අභිබවමින් දියුණුව කරා පා නගමින් සිටී .
හයිද්‍රාබාද් නගරය ජාතීන් එක්ව ජීවත් වීමෙන් සාර්ථකත්වයට පත් විය හැකි බව ආදර්ශයෙන් කියා දෙයි .
අපේ රටේ ජනවාර්ගික ගැටලුවට ද හයිද්‍රාබාද් නගරය නිදර්ශන සපයයි .
සිංහල දෙමළ සහ මුස්ලිම් ජනතාව එක්සත්ව කටයුතු කළහොත් අපේ රට දියුණු කිරීමට අසීරු නොවේ .
මේජර් වීරකෝන්ට අනුව යම් රටක න්‍යෂ්ටික අවි අත්හදා බැලීමක් කරන විට , රටේ දළ ජාතික නිෂ්පාදිතයෙන් සියයට දහයක් පමණ වැය වන බවට පිළිගැනීමක් ඇත .
අබුතාහිර් ගේ මැදහත් වීමෙන් න්‍යෂ්ටික රහස් ලබා දුන් ඉරානය , ලිබියාව , උතුරු කොරියාව යන රටවල් ආර්ථික ශක්තියෙන් ද පිරිපුන් ය .
එබැවින් එම රටවල්වලට න්‍යෂ්ටික අවි නිපදවීම හැකියාවක් තිබේ .
බාහිර රටවල් කිහිපයක් අතරේ සිදු වූ ජාවාරමකට ලාංකික අබු තාහිර් මැදිහත් වූ ආකාරය ඇමරිකානු ඔත්තු සේවා හෙළි කර තිබිණි .
අවුරුදු 44 ක් වයසැති අබු තාහිර් මහනුවර ප්‍රදේශයේ ජීවත් වූ අයෙකි .
අබු තාහිර් ගේ පරිගණක ව්‍යාපාර සාජා , මැලේසිායවේ ක්වාලාලම්පූර් හා පකිස්තානයේ විසිර පවතී .
අබු තාහිර් ගේ පියා පකිස්තාන විද්‍යාඥ අබ්දුල් ඛාන් ගේ සමීප හිතවතෙකි .
ඒ හිතවත්කම මත තමා ගනුදෙනුවේ අතරමැදියා වූ බව අබු තාහිර් හෙළි කර තිබිණි .
වරක් එක් ගනුදෙනුවක් වෙනුවෙන් අබු තාහිර්ට ලැබුණු මුදල ඇමරිකන් ඩොලර් තිස්පන් ලක්ෂයක් වීමෙන් ම මේ ජාවාරමෙන් කොතරම් මුදල් උපයා ඇත් ද යන්න පැහැදිලි වේ .
ඇමරිකානු පුවත්පත් වාර්තා කළ අන්දමට අප්‍රිකාවේ කේප් ටවුන් නගරයේ හිඳ අවි රහස් ජාවාරමට හවුල් වූ බව කියන අෂාර් කර්නි නමැති ඊශ්‍රායල ජාතිකයකු ඇමරිකාවේ දී අත්අඩංගුවට පත් වීමෙන් පසු ජාවාරම ගැන තවත් තොරතුරු හෙළි වී ඇත .
' අගා ඛාන් ' නම් පදනමක් යටතේ පවතින රෝහල්වලට විකිරණ යන්ත්‍ර සපයන මුවාවෙන් රටකින් රටකට න්‍යෂ්ටික අවි සඳහා මූලද්‍රව්‍ය සපයා තිබෙන බව වාර්තා විය .
අගා ඛාන් පදනමට අයත් රෝහල් ලංකාවේ නොමැත .
එහෙත් ලංකාවට කියා වෙනත් රටවලට යම් යම් දෑ සපයා තිබෙන බවට විශ්වාස කැරේ .
නිවාස අඩස්සියකට පත් වීමෙන් පසු විද්‍යාඥ ඛාන් කීවේ මේ ගනුදෙනුවට පකිස්තාන රජයේ සම්බන්ධයක් නොමැති බව ය .
එහෙත් ලැබී ඇති වාර්තා අනුව 1980 සිට 2003 දක්වා පකිස්තාන හමුදාපතිවරුන් ලෙස සේවය කළ ජෙනරාල් මිර්සා අස්ලාම් බෙග් ජෙනරාල් ජෙහන්හිර් කර්මව් හා ජෙනරාල් පර්වේස් මුෂාරෆ් ද න්‍යෂ්ටික අවි රහස් වෙනත් රටවලට ලබා දීමට සම්බන්ධ බව පැවසේ .
නිහාල් සිල්වා සහ රාජා බස්නායක යන මහත්වරුන් ගේ ප්‍රධානත්වයෙන් සිදු වූ මෙම පිංකමට ගිහි පැවිදි විශාල පිරිසක් සහභාගි වූහ .
මහා බ්‍රිතාන්‍යයේ ප්‍රධාන සංඝනායක ආචාර්ය පූජ්‍ය මැදගම වජිරඤාණ හිමිපාණන් ද සහ සෙල්ස්ඩන් විහාරාධිපති පහළගම සෝමරතන හිමිපාණෝ ද එම අවස්ථාවට සහභාගි වූහ .
පිංකම අවසානයේ තිස්ස මඩවල විසින් අධ්‍යක්ෂණය කරන ලද සෝම හිමියන්ගේ ජීවිත කථාව ඇතුළත් කෙටි චිත්‍රපටයක් ද ප්‍රදර්ශනය කෙරිණි .
මුළු නගරය පුරා ම මල් උයන් , කෞතුකාගාර , ඓතිහාසික ස්ථානවලින් පිරී පවතී .
මෑතක දී නගරයේ පිරිසිදුකම පවත්වා ගැනීමට පියවර රැසක් ම ගෙන ඇත .
සංසන්දනාත්මකව කොළඹ නගරයට වඩා පිරිසිදු බව අවිවාදයෙන් ම කිව යුතු ය .
කෞතුකාගාර රැසක් අතරින් , සාලාපූර් කෞතුකාගාරය විශේෂත්වයක් ගනී .
තනි පුද්ගලයකු විසින් සිය ජීවිත කාලය තුළ රැස් කරන ලද සියලු භාණ්ඩ මෙහි තැන්පත් කර ඇති බැවිනි .
ලෝකයේ ඇති එවැනි එක ම කෞතුකාගාරය ද මෙය විය හැකි යි .
තුන්වන සාලාජුන්ග් රජතුමා කලාව ප්‍රිය කළ අයෙක් වන අතර , ලෝකයේ හා ඉන්දියාවේ විවිධ ස්ථානවලින් පෞද්ගලිකව වසර 35 ක් තුළ එක්රැස් කරන ලද කලා භාණ්ඩ 36 , 000 ක් ඓතිහාසික පොත් 3 , 000 ක් හා ඉතා විරල ඓතිහාසික ලිපි 9000 කින් යුතු මේ කෞතුකාගාරය ශාලා 36 ක් පුරා දැවැන්තව විසිරී පවතී .
දිනපතා ඇදී එන දහස් සංඛ්‍යාත පාසල් හා වැඩිහිටි නරඹන්නන් මින් ලබන ආස්වාදය අසීමිතය .
ගොල්කොන්ඩා බලකොටුව ද නගරයට කීර්තියක් ලබා දේ .
ක්‍රි . ව . 1518 සිට 1687 දක්වා රජ කළ කටාබ්සානි රාජ පරම්පරාවට අයත් වන මෙහි මුස්ලිම් පල්ලි හා එම රාජධානියේ අනෙක් ගොඩනැඟිලි දැකිය හැකියි .
මුළු බලකොටුව තුළ ම වායුගෝලීය උෂ්ණත්වය අඩු කිරීමට යොදා ඇති ගෘහ නිර්මාණ ක්‍රමය විස්මය දනවන සුළුය .
බලකොටුවට ඇතුල් වන තැන සිට අත්පොළසන් හඬක් දුන් විට , එය ඉතා ඈත කෙළවරේ මීටර් 61 ක් උස සිට ද ඉතා පහසුවෙන් ඇසිය හැකි වන පරිදි ගොඩනැගිලි නිර්මාණය කර ඇත .
චාමිනර් නම් ස්ථානයේ ඇති මුස්ලිම් පල්ලිය තුළ ඇති අංගයන්ගෙන් පර්සියන් , චීන , ආර්මේනියම් , තුර්කි හා ඉන්දියන් යන සංස්කෘතික ලක්ෂණ සඳහා දක්වයි .
හයිද්‍රාබාද් නගරය මධ්‍යයේ විශාල ගල් පර්වතයක් මත පිහිටා ඇති " වෙන්කතේශ්වර් " දේවාලය දිනපතා බැතිමතුන් දස දහස් ගණන් වැඳ පුදා ගන්නා ස්ථානයකි .
එය ඉතා අලංකාරව සහමුලින්ම කිරිගරුඬවලින් නිමවා තිබේ .
මෙම කිරිගරුඬ ගෙන්වා ඇත්තේ දුරින් පිහිටි උතුරේ ප්‍රාන්තයක් වන රාජස්ථාන්වල සිට ය .
බංගලිදේශයටත් නැතිවම බැරි කොස් කොස් වගාව අපේ රටට පමණක් සීමාවූවක් නොවේ .
එය අද බංගලිදේශයේ ද බහුලව වැවෙන බෝගයකි .
බංගලිදේශය බටහිරින් සහ උතුරෙන් ඉන්දියාවට මායිම් වෙයි .
නැගෙනහිරින් ඉන්දියාව හා මියන්මාර් දේශයෙන් මායිම් වෙයි .
ඊට අමතරව දකුණට බෙංගාලි බොක්කෙන් මායිම් වෙයි .
ගංගා , යමුනා , මෙග්නා බ්‍රහ්ම පුත්‍ර යන විශාල ගංගාවල් 4 කින් මේ රටට ජලය ලැබේ .
ලක්ෂ 1900 ක ජනගහනයක් ඇති මේ රටේ 98 . 5% ක් ම සිටින්නේ බංගලි මුස්ලිම් භක්තිකයෝය .
සෙසු කොටස චක්මා , මර්මා , බ්‍රම් යන තවත් අයගෙන් සමන්විතය .
මෙම ගෝත්‍රිකයන් ජීවත්වන ප්‍රාන්ත 3 කි .
ඒ රංගමතී කග්‍රාසූරී සහ බන්දරවාත් ය .
රංගමතී ප්‍රාන්තයේ බහුතරයක් චක්මා ගෝත්‍රිකයෝය .
මොවුහු ශාක්‍ය වංශිකයන් යැයි කියන අතර මහින්දාගමනය සමයේදී පෙරදිගට යැවූ බෞද්ධ ධර්ම දේශකයන්ගෙන් බෞද්ධාගම වැළඳ ගෙන ඇත .
චක්මා ගෝත්‍රිකයන් ශ්‍රී ලංකාව ගැන විශේෂ පැහැදීමක් ඇත .
ඊට හේතුව ඔවුන් විශ්වාස කරන්නේ නිර්මල ථෙරවාද බෞද්ධාගම තිබෙන්නේ ලංකාවේ පමණක් බවයි .
කෙසේ වුවත් බංගලිදේශ ජනතාව ජලගැලීම්වලින් , නියඟයෙන් , සුළි සුළංවලින් , කුණාටුවලින් මැලේරියාව , මොලේ මැලේරියාව , පාචනය අතීසාරය උණසන්නිපාතය වැනි රෝගවලින් නිතර නිතර පීඩා විඳිති .
මේ උපද්‍රවවල ප්‍රතිඵලයක් වශයෙන් වාර්ෂිකව මේ රටේ සිය දහස් ගණන් ජනතාව මිය යති .
බංගලිදේශයේ ජනතාවගේ ආහාර අතරට අඹ කෙසෙල් හා කොස් ද බහුලව එක් කරගනු ලැබේ .
ඝර්ම කලාපීය වන පෙදෙස් බහුල රංගපාති ග්‍රාමයේ ගෝත්‍රිකයන් කොස් පිළිබඳ දක්වන්නේ ප්‍රබල උනන්දුවකි .
ඉතාලිය , කලක් ලිබියාව යටත් කර ගෙන සිටි පැරණි විජිත බලවතා ලෙස එරට තුළ විශේෂ පල ප්‍රයෝජන සෙවීම ස්වභාවික දෙයකි .
පෙබරවාරි 15 වැනි දා ලිබියාවට ගිය බෙල්ජියම් විදේශ ඇමැති ලුවී මිචෙල් , ලිබියාව සහ යුරෝපය අතර සබඳතා අතින් නව ඓතිහාසික පියවරක් ලෙස සැලැසෙන බෙල්ජියම් නිල සංචාරය සඳහා ගඩාෆිට ඇරියුම් කෙළේ ය .
මේ අතුරින් ඉතා ම වැදගත් සංචාරය ලෙස සැලැකෙන්නේ බ්‍රිතාන්‍ය අගමැති ටෝනි බ්ලෙයාර් පෙබරවාරි 25 වැනි දා ලිබියාවේ යෙදුණු සංචාරයයි .
ගඩාෆි වෙත හවුල්කාරිත්වයේ මිතුරු හස්තය දිගු කළ බ්ලෙයාර් , 2001 සැප්තැම්බර් 11 වැනි දා ඇමරිකාවට එල්ල වූ ත්‍රස්ත ප්‍රහාරයෙන් පසු බටහිර ලෝකය සහ අරාබි ලෝකය අතර සබඳතා අතින් ලිබියාව ආදර්ශයක් දක්වා ඇතැයි උදම් ඇනී ය .
බ්ලෙයාර් ගේ ලිබියා සංචාරය එක අතකින් බටහිර ලෝකයට යළි පිවිසීමේ ආයාසකර ප්‍රයත්නයේ දී ගඩාෆිට ලොකු රුකුලක් වූ අතර , ඉරාක ආක්‍රමණයේ දී ඇමරිකාවට දැක්වූ කොන්දේසි විරහිත සහාය නිසා මුස්ලිම් ලෝකය තුළ මෙන් ම බ්‍රිතාන්‍ය තුළ ද දේශපාලන වශයෙන් පල්ලම් බසිමින් සිටින ටෝනි බ්ලෙයාර්ට ද අලුත් වාරුවක් සපයා දීමට සමත් විය .
දශක තුනක් තිස්සේ හට ගත් ගැටලු එකින් එක ලිහෙමින් ලිබියා - බටහිර සබඳතා සුහද තලයකට එළැඹෙමින් ඇති අතර , අලුත් ප්‍රශ්නයක් මේ අතර යුරෝපය ඇසුරු කර මේ සතිය මුල දී මතු විය .
ඒ සිය ගණනක් ලිබියන් දරුවන්ට ඒඩ්ස් රෝග කාරක රුධිරය එන්නත් කිරීමේ චෝදනා යටතේ ලිබියන් අධිකරණයේ දී නඩු පැවැරුණු බල්ගේරියන් වෛද්‍යවරුන් හය දෙනෙකු සහ පලස්තීන වෛද්‍යවරයකු ද වෙඩි තබා මරා දැමිය යුතු බවට දුන් නඩු තීන්දුවකි .
1990 දී වෛද්‍ය කණ්ඩායම විසින් හිතාමතා ම සිදු කළැයි කියන මෙම එන්නත් කිරීමට ගොදුරු වු ලිබියන් දරුවන් 426 දෙනෙකුගෙන් 40 ක් මරුමුවට පත් වූ බව ලිබියන් රජය කියයි .
මෙම නඩු තීන්දුව පිළිගත නොහැකි බව ඇමරිකාව ඇතුළු බටහිර රටවල් වහා ම ප්‍රකාශ කළ අතර , තීන්දුවට එරෙහිව අභියාචනා කිරීමේ ඉඩකඩ තිබේ .
එමෙන් ම , බටහිර සමග වැඩෙමින් ඇති සබඳතා ක්‍රියාදාමය අනතුරකට පත් වීමෙන් වළකන පියවරක් වශයෙන් වරදකරුවන් වූ පුද්ගලයන්ට රාජ්‍ය නායක අභිමතය මත සමාව දීමට ගඩාෆි ක්‍රියා කරනු ඇතැයි විශ්වාසයක් ද පවතී .
ලිබියාව බටහිරටත් බටහිර රටවල් ලිබියාවටත් අන්‍යොන්‍ය වශයෙන් වැදගත් වන්නේ ඇයි දැයි වටහා ගැනීම අමාරු නැත .
අංග විකල ලාංජනයක් සහිත වාහනයක් , ගිලන් රථයක් හෝ ආසන 9 කට වඩා වැඩි වාහනයකට හැර අන් සියලු ම වාහන මේ බද්දට යටත්ය .
ආරක්ෂිත කලාපය තුළ ජීවත්වන්නන් ගේ වාහන සඳහා පමණක් දීර්ඝ කාලීන බලපත්‍රයක් මගින් සහන මුදලක් අය කරනු ලැබේ .
මේ අය කිරීම තම ගමන් ආරම්භ කිරීමට ප්‍රථම හෝ අවසානයේ දී ගෙවිය හැකි ය .
නගරය තුළ තෝරාගත් ඉන්ධන පිරවුම් හල්වල සහ වෙනත් වෙළෙඳ ආයතනවල ගෙවීම් සිදු කළ හැකි අතර , තම නිවසේ සිට ම දුරකථනයෙන් හෝ පරිගණක මගින් ද ගෙවිය හැකි ය .
ආරක්ෂිත කලාපයට ඇතුළුවීමට පෙර බද්දට යටත් වන සීමාවන් පැහැදිලි ලෙස දැනුම් දීම ඒ බද්ද මඟ හැරීමට අවශ්‍ය රියැදුරන්ට ඉතාමත් ම පහසු ය .
ආරක්ෂක කලාපයන්ට ඇතුළු වන තැන් වල මුදල් එකතු කිරීමට හෝ පිටත සීමාවල ආරක්ෂක පොලු හෝ් සවි නොකර ඇති , මේවා මුළු ක්‍රියාදාමයේ ම පාලනය කරනුයේ නගරය පුරා සවි කොට ඇති 203 කට වඩා අධික කැමරා සහ පරිගණක පද්ධතියක් මගිනි . නගරයට ඇතුළු වන පිටවන සියලු ම වාහන වල ලියාපදිංචි අංකය හා රියදුරන් ගේ ඉතා පැහැදිලි ඡායාරූප මෙම කැමරාවලින් ලබා ගත හැකි ය .
පරිගණක පද්ධතිය සමඟ කැමරා අනුබද්ධ වීම මගින් මුදල් නොගෙවූ වාහන ස්වයං ක්‍රීයව තෝරා දෙන අතර , ඒ සඳහා දඩ කුවින්තාසි නිකුත් කිරීම ද සිදු වේ .
ගමන් කළ දිනයේ ම රාත්‍රි 10 . 00 ට ප්‍රථම නියමිත මුදල වන පවුම් 5 ගෙවිය හැකි අතර ඊට ප්‍රමාද වන අයට එම මුදල දෙගුණ වේ .
එදින ම නොගෙවන අයට පවුම් 80 . 00 ට වඩා අධික මුදලක් ගෙවීමට සිදු වේ .
නීති පද්ධතිය ක්‍රියාත්මක කොට මාස කිහිපයකට පසුව කළ සමීක්ෂණයකදී පෙනී ගොස් තිබුණේ මෙය ඉතාමත් සාර්ථක ක්‍රමයක් බව ය .
එම සාර්ථකත්වය හේතුවෙන් ලන්ඩන් නුවර සෙසු ප්‍රදේශයන්ට ද මෙය ප්‍රචලිත කිරීමට දැන් බලධාරීහු කටයුතු සූදානම් කරමින් සිටිති .
මෙවන් ක්‍රමයක නිසි ඵල කොළඹ දී ලබා ගැනීමට නම් පවතින පොදු ප්‍රවාහන ක්‍රමවල කාර්යශීලී භාවය දැනට පවතිනවාට වඩා බොහෝ ලෙස වැඩි දියුණු කළ යුතු ය .
මේ භාරදූර කාර්යයට අපේ බලධාරීන්ට අත පෑමට හැකි වුවහොත් ඉහත කී හෝ ඊට සමාන වූ වාහන තද බද වැළැක්වීමේ ක්‍රියා පටිපාටියක් මගින් අප ආර්ථික සංවර්ධනයට එකතු කළ හැකි දේ බොහෝ ය .
ලන්ඩන් විත්ති සුමිත් කඩවතගේ ලන්ඩන් නුවර සිට කළු ජාතිකයාගෙන් පහර කෑ ශ්‍රි ලාංකිකයා ගේ ජීවිතය අනතුරේ පසු ගිය ඉරිදා උදෑසන වෙම්බ්ලි නගරයේ උමං දුම්රිය පොළේ දී කළු ජාතිකයකු ගෙන් තදබල ලෙස පහර කෑ විපුල් ප්‍රසන්න නම් 41 වයසැති ශ්‍රී ලාංකිකයා ඉතාමත් අනතුරුදායක තත්ත්වයක පසුවන බව රෝහල් ආරංචි මාර්ග පවසයි .
ඔහු තිදරු පියෙකි .
ලංකා වතු කම්කරු කොංගස්‍රයෙන් සන්ධාන රජයට සහායක් නැතිලු ලංකා වතු කම්කරු කොංග්‍රස් පක්ෂයේ උප සභාපති ආර් . යෝගරාජන් මහතා සමඟ බී . බී . සී . සංදේශය කළ සාකච්ඡාවක දී ඒ මහතා කිසිවිටෙකත් සන්ධාන රජයට සහයෝගයක් ලබා දීමට සූදානම් නොමැති බව පවසා සිටියේ ය .
තම පක්ෂය නව රජයත් සමඟ සාකච්ඡා කිරීමට මාන බලමින් සිටිනවා යැයි සමහර පිරිස් ප්‍රචාරය කළත් , එහි කිසිම සත්‍යයක් නොමැති බව ඒ මහතා පවසා සිටියේය .
තම පක්ෂය මැතිවරණයේ දී එක්සත් ජාතික පක්ෂයත් සමග හවුල්ව කටයුතු කළත් , ස්වාධීනව කටයුතු කරන බවට ඔහු ප්‍රතිඥා දුන්නේය .
ජනතා විමුක්ති පෙරමුණෙන් ආදර්ශ කිහිපයක් තම පක්ෂය සන්ධාන ගත වූයේ ඒ තුළින් පක්ෂ නායකත්වය බලතල ලබා ගෙන සුඛ විහරණය කිරීමට නොව සැබෑ ආදර්ශයක් ජනතාවට ලබා දීමට යැයි ජනතා විමුක්ති පෙරමුණ කොළඹ කණ්ඩායමේ නායක විමල් වීරවංශ මහතා බී . බී . සී . ප්‍රවෘත්ති සේවයේ සිංහල අංශයට පවසා ඇත .
ඒ මහතා එසේ පැවසුවේ , " ජනතා විමුක්ති පෙරමුණේ ජයග්‍රහණයට මහත් කැපවීමක් කළ ඔබ වැනි කෙනෙක් අමාත්‍ය තනතුරක් ලබා නොගන්නේ මන්දැ " යි ඇසූ ප්‍රශ්නයකට පිළිතුරු වශයෙනි .
මැතිවරණ කාලයේ දී ම තම දේශපාලන මණ්ඩලය විසින් අමාත්‍ය ධූර 4 ක් තීරණය කළ අතර ඒ සඳහා අනුර දිසානායක , කේ . ඩී . ලාල්කාන්ත , විජිත හේරත් සහ ‍චන්ද්‍රකාන්ත විජේසිංහ යන මහත්වරුන් පත් වන අතර නියෝජ්‍ය අමාත්‍ය තනතුරු සඳහා බිමල් රත්නායක , සුනිල් හඳුන්නෙත්ති , නිහාල් ගලප්පත්ති සහ සමන්ත විද්‍යාරත්න යන මහත්වරුන් පත් වෙනු ඇතැයි පැවසුවේය .
මෙවර මහා මැතිවරණයේ දී තම පක්ෂය ලද ජයග්‍රහණයෙන් පැහැදිලි වන්නේ ජනතාව නව නායකත්වයක් පතන බවත් , ගතානුගතික දේශපාලනමය ක්‍රියාදාමයන්ට ගරු නොකරන බවත් ය .
තම පක්ෂය කෙරෙහි මහජනතාව තබා ඇති දැඩි විශ්වාසය මල් ඵල ගන්වමින් ආදර්ශමත් පාලනයක් ගෙනයාමට ජනතා විමුක්ති පෙරමුණ දැඩි ලෙස කැපවී සිටින බව ද විමල් වීරවංශ මහතා පැවසුවේ ය .
විදෙස් ලිපිය ලිබියාවේ ගඩාෆිගෙන් නොගහ බැරි කරණමක් ලිබියාවේ මුආමර් ගඩාෆි ලෝක දේශපාලන වේදිකාවේ එක පැත්තක සිට අනෙක් පැත්තට කරණමක් ගසා ඇත් ද? නැත්නම් , ඇමෙරිකාවේ සුපිරි බල ආධිපත්‍යයට සහ ඊශ්‍රායලයේ රණකාමි යුදෙව් ව්‍යප්තවාදයට එරෙහිව තුන්වැනි ලෝකයේ ' බුලට්ටුවක් ' ලෙස සිටි ගඩාෆි අරාබි ලෝකය සහ බටහිර ලෝකය අතර සාම කුරුල්ලෙකු ලෙස ඉගිලෙන්නට පෙළඹුණේ කළ හැකි වෙන දෙයක් නැති නිසා ද? පසුගිය හය මාසයක පමණ කාලය තුළ මහත් පෙරැළියකට බඳුන් වූ ගඩාෆි ගේ වත්මන් දේශපාලන භූමිකාව ඇසුරින් මේ ප්‍රශ්න නැඟෙයි .
වෙනත් මැතිවරණවල දී ' හින්දි බෙල්ට් ' නමින් හැඳින්වූ උත්තර් ප්‍රදේශ් , හර්යානා , රාජස්ථාන් , ගුජරාටි , බිහාර් , ඔරිස්සා සහ මධ්‍ය ප්‍රදේශ් යන ප්‍රාන්තවලින් ජය කෙහෙළි නැංවූ භාරතිය ජනතා පක්ෂය මෙවර බලාපොරොත්තු නොවූ ආකාරයට ඒ ප්‍රාන්තවලින් පල්ලම් බැස්සේය .
ඉන්දියාවේ ප්‍රාන්ත 26 ක් තිබුණ ද මධ්‍යම ආණ්ඩුව පිහිටුවීමේ තීරණාත්මක සාධකය පසුගිය කාලයේ දී අතට ගත්තේ ද්‍රවිඩ ජනතාව ලක්ෂ 600 ක් ජීවත්වන තමිල්නාඩු ප්‍රාන්තය යි .
එහෙත් මෙවර එය එසේම නොවීය .
දක්ෂිණාංශික බී . ජේ . පී . ය වටා බැඳුණු කොටි හිතවතුන් වන ( චේර්ම් ) ද්‍රවිඩ මුන්නේත්‍ර කළහම් නායක මුතුවේල් කරුණානිධි , ර් ච්ර්ම් හෙවත් මරුමලර්ච්චි ද්‍රවිඩ මුන්නේට්ට්‍ර කළහම් නායක වෛ . ගෝපාලස්වාමි ( වෛකො ) සහ ර්‍ථර්ම් හෙවත් පාට්ටාලි මක්කල් කචච්චි නායක ඒ . රාම්දාස් වජ්පායි ගේ සභාගය අතහැර දමා සෝනියා ගේ කොංග්‍රස් සංධානය හා එක් වීම යි .
මේ සංධානය ගැන මැතිවරණ කාලයේ දී තමිල්නාඩුවේ දේශපාලන රැළි වල දී ජයලලිතා කියා සිටියේ ඉතාලි ජාතික සෝනියා තම ස්වාමිපුරුෂයා මැරූ කොටිත් සමග සංධානගත වී ඇති බව යි .
' ගිය වාරෙ උඹේ - මේ වාරේ මගේ ' විදෙස් විත්ති ඉතිරි සිය පියා ගේ මෙම පෙරැළිය ඉරාක යුද්ධයේ ප්‍රතිඵලයක් හෝ සදාම් හුසේන්ට අත් වූ ඉරණම නිසා ඇති කර ගත් බියක් නිසා හට ගත් වෙනසක් නොවන බව ඔහු ගේ පුත්‍රයා මෙන් ම සමීපතම උපදේශකයා සහ අනුප්‍රාප්තිකයා ද ලෙස සැලැකෙන සයිෆ් අල් ඉස්ලාම් ගඩාෆි කියයි .
ඉරාකයට එරෙහි ඇමරිකන් යුද්ධය සැලසුම් කිරීමටත් කලින් ලිබියාවේ සමූලඝාතන අවි පිළිබඳ ප්‍රශ්නය ගැන ඇමරිකාව සමග ලිබියන් නිලධරයන් සාකච්ඡා අරඹා තිබූ බව ද ඔහු හෙළි කෙළේ ය .
ත්‍රස්තවාදයට ජාත්‍යන්තරව අනුබල දෙන " දුෂ්ට රටවල් " හතරෙන් එකක් ලෙස ඇමරිකාව විසින් නම් කැරුණු ලිබියාව සහ ඇමරිකාව අතර 1980 සිට බිඳ වැටී තිබුණු සබඳතා පිළිසකර කර ගැනීමේ පොටක් පෑදෙමින් ඇතැයි ලොව හාපුරා දැන ගත්තේ ගිය වර්ෂයේ දෙසැම්බර් 19 වැනි දා ලිබියන් රජය කළ ප්‍රකාශයක් සමඟ ය .
වහා පිටුපස බැලූ ප්‍රසන්න එසේ කළේ මන්දැයි කළු ජාතිකයා ගෙන් විමසීමේ දී බහින්බස් වීම ඇරැඹී තිබේ .
එහෙත් මුල පටන් ම ඉතාමත් ආචාරශීලි ලෙස ප්‍රසන්න ඔවුන් ගෙන් සමාව අයැද ඇති අතර දරුවා ගේ කකුල ගැන කිහිප වතාවක් ම ඔහුගෙන් විමසා ඇත .
මේවා අවම වශයෙන් කිලෝ 06 ක් තිබේ නම් න්‍යෂ්ටික පිපිරවීමකට සෑහෙන බව ඔහු ගේ මතය යි .
ඒත් විකිරණශීලී ද්‍රව්‍ය කිලෝ 06 ක් ප්‍රවාහනයට එවැනි සිය ගුණයක් බර පරිවාර ද්‍රව්‍ය අවශ්‍ය ය .
තාක්ෂණික දැනුමක් අවශ්‍ය බව ද ඔහු පවසයි .
මේජර් චන්දන වීරකෝන්ට අනුව න්‍යෂ්ටික අවි කතාව ඇරැඹෙන්නේ දෙවන ලෝක යුද සමයේ ය .
දෙවන ලෝක යුද්ධය කෙළවරක් නැතිව ඇදී යන විට යුද්ධයේ ජය ඉක්මන් කර ගැනීමට න්‍යෂ්ටික අවි යොදාගත යුතු බව ජර්මන් නායක හිට්ලර් සිතුවේ ය .
ජර්මානුන් න්‍යෂ්ටික අවි තැනීමට සැරසෙන තොරතුරු ඇමරිකාව අතට පත් වීමෙන් පසු කලබලයට පත් ඇමරිකාව පළමුව ඉක්මන් වී න්‍යෂ්ටික බෝම්බයක් තනා තිබේ .
හෙන්රි කූපර් නම් විද්‍යාඥයා තැනූ ලොව පළමු පරමාණු බෝම්බය ජන සංහාරයකට භාවිත වූයේ ජපානයේ දී ය .
මරා ගෙන මැරෙන කමිකා සේ ගුවන් නියමුවන්ගෙන් හෙම්බත්ව සිටි ඇමරිකාව හිරෝෂිමා හා නාගසාකි නගරයන්ට පරමාණු බෝම්බ හෙළා ජපානය යටත් කර ගත්තේ ය .
පසුව සෝවියට් දේශයත් අනතුරුව බ්‍රිතාන්‍යය , ප්‍රංශය හා චීනයත් න්‍යෂ්ටික අවි තනා ලෝකයේ යුද බලවත්තු වූහ .
මේ අතර පකිස්තානය සමඟ දෙවරක් ද චීනය සමඟ එක් වරක් ද යුද වැදී සිටි ඉන්දියාව ද තම ආරක්ෂාවට න්‍යෂ්ටික අවි තැනීමට තීරණය කළේ ය .
1974 දී ඉන්දිරා ගාන්ධි ගත් තීරණයක් අනුව ඉන්දියාව ද න්‍යෂ්ටික අවි තාක්ෂණයට පිවිසේ ය .
ඒ වනවිට න්‍යෂ්ටික බලවතකු වූ රුසියාවේ සහාය ඉන්දියාවට ලැබෙන්න ඇතැයි විශ්වාස කැරේ .
මේජර් වීරකෝන් ලියූ ග්‍රන්ථය අනුව ඉන්දියාව න්‍යෂ්ටික බලය අත්පත් කරගත් පසු සැකයෙන් පසු වූ චීනය පාකිස්තානයටත් න්‍යෂ්ටික අවි තාක්ෂණය ලබා දී ඇත .
අනතුරුව පකිස්තානය ද න්‍යෂ්ටික අවි හිමි බලවතකු බවට පත් විය .
න්‍යෂ්ටික රහස් විකිණීම පකිස්තානයේ න්‍යෂ්ටික රහස් නීති විරෝධීව වෙනත් රටවලට විකිණීමේ ජාවාරමට සම්බන්ධ බුහාරි සෙයිඩ් අබු තාහිර් නැමැති ශ්‍රී ලාංකිකයා අත්අඩංගුවට ගත් බව මැලේසියානු අගමැති අබ්දුල් අහමඩ් බදාවි මහතා චීනයේ සංචාරයක් අතරතුර ඉකුත් සතියේ මාධ්‍යයන්ට ප්‍රකාශ කිරීමත් සමඟ පකිස්තාන න්‍යෂ්ටික රහස් ජාවාරම යළි කලඑළියට පැමිණ තිබේ .
අත්අඩංගුවට ගත් අබු තාහිර් න්‍යෂ්ටික රහස් විකිණීමේ ජාවාරමට සම්බන්ධ බවට මුලින් තොරතුරු හෙළි කළේ ඇමරිකානු ජනාධිපති ජෝර්ජ් බුෂ් මහතා ය .
ඉකුත් පෙබරවාරියේ දී ප්‍රකාශයක් කළ ඇමරිකා ජනාධිපතිවරයා පකිස්තානය න්‍යෂ්ටික අවි රහස් ඉරානයට , ලිබියාවට හා උතුරු කොරියාවට විකුණා ඇති බවට ඔප්පු වී ඇති බව කියා සිටියේ ය .
මේ තත්ත්වය අන්තර් ජාතික ආරක්ෂාව කෙරෙහි ඉතා අහිතකරව බලපාන බව කී ඇමරිකානු ජනාධිපතිවරයා , ජාවාරමට සම්බන්ධ වූවන් පිළිබඳ තොරතුරු හෙළි කළේ ය .
ඒ අනුව පකිස්තාන න්‍යෂ්ටික වැඩසටහනේ පියා සේ සැලකෙන අබ්දුල් කදීර් අවාන් ශ්‍රී ලාංකික අතරමැදි අබුතාහිර් මගින් ඉහත රටවලට න්‍යෂ්ටික රහස් විකිණූ බව ඔහු පැවසීය .
ඇමරිකා ජනාධිපතිවරයා ගේ හෙළිදරව්ව අනුව පකිස්තාන රජය විද්‍යාඥ අබ්දුල් කදීර් ඛාන් නිවාස අඩස්සියට පත් කළේ ය .
ගනුදෙනුවට සම්බන්ධ ලාංකිකයා අත්අඩංගුවට ගන්නා ලෙස ජෝර්ජ් බුෂ් මැලේසියාවෙන් ඉල්ලා සිටි නමුත් ගෙවුණු සතිය වන තෙක් මැලේසියාව ඒ ගැන උනන්දු නොවී ය .
මැලේසියා අගමැති වරයාගේ පුත් කමල්දීන් අබ්දුල්ලා අබුතාහිර් ගේ ඉතා සමීප ම මිතුරා වීම ඊට හේතුව ලෙස ද වාර්තා විය .
එහෙත් න්‍යෂ්ටික අවි රහස් ත්‍රස්තවාදීන් අතට පත් වීමේ අවදානමත් ඒ මගින් ලෝක පැවැත්මට එල්ල වන තර්ජනය පිළිබඳවත් එල්ල වූ අන්තර් ජාතික පීඩනය යටතේ අවසානයේ දී අබු තාහිර් අත්අඩංගුවට ගෙන තිබේ .
න්‍යෂ්ටික රහස් විකිණීම පිළිබඳ ඉකුත් පෙබරවාරියේ ප්‍රකාශයක් කළ ඇමරිකානු රහස් ඔත්තු ඒජන්සි ( සී . අයි . ඒ ) අධ්‍යක්ෂ ජෝර්ජ් ටෙනම් ගනු දෙනුව ගැන පූර්ණ තොරතුරු හෙළි කළේ ය .
" ජාතිවාදය හා ආර්ථික ප්‍රතිසංස්කරණ ඉන්දියානු ජනතාව ප්‍රතික්ෂේප කළා " අරුන්දතී රෝයි ඉන්දියානු මැතිවරණය , ඉරාක විරෝධතා ව්‍යාපාරයට දක්වන සහයෝගය සහ යුද්ධය පෞද්ගලීකරණය කිරීම පිළිබඳව ප්‍රසිද්ධ භාරතීය ලේඛිකාවක වන අරුන්දතී රෝයි " අද ප්‍රජාතන්ත්‍රවාදය " සංවිධානයේ ඇමි ගුඩ්මන් වෙත ස්වකීය අදහස් පළ කළ අයුරු .
ඔබ මුණගැසීමට ලැබීම කදිම අවස්ථාවක් .
මේ මොහොතේ ඉන්දියාවේ සිදු වෙමින් පවතින්නේ කුමක් ද කියා ඔබට කිව හැකි ද? කොන්ග්‍රස් පක්ෂයේ ජයග්‍රහණය සහ සෝනියා ගාන්ධි මැතිනිය අග්‍රාමාත්‍ය ධූරය ප්‍රතික්ෂේප කිරිම ඔබට පුදුමයක් නොවන්නේ ද? හින්දු ජාතිවාදීන් පතුරුවමින් සිටි එක්තරා ආකාරයක වෛරය හැරුණ විට අන් කිසිවක් නොවු අවස්ථාවක කොන්ග්‍රස් ජයග්‍රහණය ජනතාවට පුදුමයට කරුණක් වුණා .
මාස කීපයකට පෙර ගුජරාටයේ පැවැති ප්‍රාන්ත මැතිවරණයේ දී ජාතිවාදීන් ගේ මතවාදවලට ජනතාව කන් දුන්නේ ද නැතහොත් දුප්පත්කම සහ ඉඩම් හා ජල සම්පත් වැනි මූලික කරුණු කෙරෙහි ජනතා අවධානය යොමු වී ද කියා කෙනකුට කිව නොහැකියි .
වැඩි දෙනෙක් විශ්වාස කළේ කොන්ග්‍රස් ජයග්‍රහණය යහපත් ප්‍රතිඵලයක් ලෙසයි .
කොන්ග්‍රස් පක්ෂය අනෙකුත් වාමාංශික පක්ෂ සමග සංවිධානය වී බලගතු විපක්ෂය් පිහිටෙව්වා .
ඉන් පසු දේශීය හා විදේශීය බලවේග අපූරු අයුරින් ක්‍රියාත්මක වුණා .
පරාජයට පත් භාරතීය ජනතා පක්ෂය සහ කොන්ග්‍රසය අතර ඇති වෙනස ගැන ඔබට කිසිවක් කිව හැකි ද? කොතැනකදී කවර දෙයක් අභිබවා වුවද කිසිවෙකුට දෙවැනි වීමට නොකැමැති අපූරු පුද්ගල චරිතයක් හිමි ගඩාෆි , බටහිර බලපෑමට එරෙහි මෙතෙක් කළ සටනේදී තමා ප්‍රමුඛ තැනක් ගත්තේ යම් සේද , සාමය උදෙසා වන ව්‍යායාමයේදීත් ප්‍රුමුඛ තැනක් ගන්නා බව පෙන්වීමට මනාපයක් දක්වා තිබේ .
සමූහ ඝාතක අවි රැස් කර ගෙන සිටීම ගැන බටහිර කඳවුරෙන් නොකඩවා චෝදනා ලත් හෙතෙම එම අවි අත්හැර දැමීමෙන් තමන් විසින් දක්වා ඇති ආදර්ශය අනුව වැඩ කරන්නැයි බ්‍රසල්ස් නගරයේදී ලෝකයෙන් ඉල්ලා සිටියේය .
මෙහිදී ලෝක බලවතුන් කෙරෙහි වඩා ' සමබර ' ආකල්පයක් දැරීමට තමන් දක්වන සූදානම ගැන ඉඟි කරමින් සිය ආදර්ශය අනුව යන්නැයි විශේෂයෙන් ජගත් බල තරගයේ දෙකොණක තවමත් සිටින බව පෙනෙන ඇමෙරිකාවෙන් සහ චීනයෙන් විශේෂ ඉල්ලීමක් ද කෙළේය .
යුරෝපය සහ අප්‍රිකාව අතර ' පාලමක් ' බවට පත් වීමට තම රට සූදානම් වන්නේ ලොව පුරා සාම ව්‍යාපාරයට නායකත්වය දෙමින් බව ද ගඩාෆි පැවැසීය .
ඇමරිකාව සහ ඊශ්‍රායලය තවමත් මුස්ලිම් ජනතාවගේ ප්‍රධාන සතුරා බව විශ්වාස කරන සටන්කාමී කොටස්වලට දැන් ගඩාෆි පෙනෙණු ඇත්තේ ලෝක දේශපාලනය තුළ ඇමරිකාව මහත් දුෂ්කර අභියෝගයකට පත්ව සිටියදී අරාබි ලෝකයෙන් ලැබී ඇති අලුත්ම ' මුක්කුව ' ලෙස විය හැකිය .
එහෙත් , ඔහුගේ මේ පෙරළිය අහම්බෙන් වූ දෙයක් නොව ඉරාකය තුළ ඇමරිකන් - බ්‍රිතාන්‍ය ආක්‍රමණයෙන් පසුව හටගත් තර්කානුකූල වූද , නොවැළැක්විය හැකි වූද ප්‍රතිඵලයක් බවට පොදු පිළිගැනීමක් තිබේ .
ඇමරිකාව විසින් යුද්ධමය වශයෙන් ඉරාකය යටත් කර ගනු ලැබ , සදාම් හුසේන් ඇමරිකන් අත්අඩංගුවට පත්වූ පසු ලබ්බට තැබූ අත පුහුලටත් තබනු ඇතැ ' යි ඔහුට දැනෙන්නට ඇත .
සදාම් හුසේන් මෙන් ' බෙල්ල ගියත් කඳ ෆයිට් ' න්‍යායයෙන් සටන් කිරීම දේශපාලන වශයෙන් සියදිවි නසා ගෙන ලිබියාවද විනාශ කිරීමේ මගක් වනු ඇතැයි ඔහුට හැඟෙන්නට ඇත .
ිබියාව මෙන්ම බෙල්ජියම ද පිහිටා ඇත්තේ ශ්‍රී ලංකාවට බොහෝ දුර බැහැරින් වුවද , දේශපාලනය - විශේෂයෙන්ම වෙනස් සමාජ ක්‍රම ඇති රටවල් අතර සබඳතා කොතරම් මූලික වෙනසකට බඳුන් වී ඇත්දැයි වටහා ගැනීමට එම සංචාරය අපටත් උදව් වෙයි .
බටහිර ලෝකයට පක්ෂපාතව සිටි පළමු වැනි අයිදිරිස් රජුගේ පාලනය පෙරළා දමා එවකට 26 හැවිරිදිව සිටි හමුදා නිලධාරියෙකු වූ කර්නල් මොආමර් ගඩාෆි 1969 සැප්තැම්බර් 01 වැනිදා ලිබියාවේ බලය අල්ලා ගත් විට අරාබි ලෝකයේ තවත් විප්ලවයක් පිළිබඳ පුවත වාර්තා වූයේ දැඩි කුතුහලයක් දනවමිනි .
බටහිර මාධ්‍ය විසින් ඉතා මෑතක් වන තුරුම විප්ලවයක් නොව ' රාජ්‍ය විරෝධී කුමන්ත්‍රණයක් ' ලෙස හැඳින්වුණ ලිබියාවේ දේශපාලන පෙරැළිය 1952 වසරේදී මිසරයේ ෆාරුක් රජු පන්නා දමා අරාබි ලෝකයේ නව දේශපාලන පරපුරෙක නායකයා ලෙස ගමවල් අබ්දල් නසර් මතු වූ ප්‍රගතිවාදී දේශපාලන ක්‍රියාදාමයක නව පුරුකක් ලෙස සැලැකිණි .
අරාබි ජාතිකත්වයේ දේශපාලන දෘෂ්ටියට අමතරව සැපයෙන තාරුණ්‍යයේ ජීවය ද පෙන්නුම් කළ ගඩාෆිගේ දේශපාලන භූමිකාව ඉදිරියට ඇදුණේ ' කඩා ගෙන යන ගතියක් ' ඇතිවය .
ඇමරිකා එක්සත් ජනපදය ප්‍රධාන හතුරා ලෙස සැලැකූ ගඩාෆි එයට එරෙහිව එවකට පැවැති සෝවියට් දේශයේ ආධිපත්‍යය ගෙඩිය පිටින්ම පිළිගැනීමට සූදානම් වූයේ ද නැත .
ඒ සමඟම සම්ප්‍රදායික අරාබි නායකත්වය ඇමරිකාව සහ ඊශ්‍රායෙලය හමුවේ අවශ්‍ය තරමේ සටන්කාමීත්වයක් නොපෙන්වා ' වැනෙන සුළු ' ස්ථාවරයක් ගනිමින් ඇතැයි ද ඔහු චෝදනා කළේය .
නසාර්ගෙන් පසු අරාබි ජාතිකත්වීය නායකත්වය උරුම කර ගැනීමේ රුචියක් පෙන්වූ ඉරාකයේ සදාම් හුසේන් , සිරියාවේ පහෙස් අල් අසාද් සහ පලස්තීන විමුක්ති සටනේ දී වඩා පළල් පිළිගැනීමක් ලබා සිටි යසර් අරෆත් පවා ඇමරිකන් - ඊශ්‍රායෙල් සංධානයට එරෙහි සටනේදී ' සෙවල පෙරමින් ' ඇතැයි ගඩාෆි චෝදනා කළේය .
ඊශ්‍රායලය විනාශ කර , මැද පෙරදිග සිතියමෙන් මකා දැමීමෙන් තොරව පලස්තීන විමුක්තියක් හෝ අරාබි පැවැත්මක් හෝ තිබිය නොහැකි බව ඔහුගේ තර්කය විය .
මහ අරාබියක් පිළිබඳ අන්ත ජාතිකවාදී දර්ශනයෙන් මත්වූ ඔහු , එහි ප්‍රාථමික පියවරක් ලෙස ලිබියාව , ඊජිප්තුව , ටියුනිසියාව , සිරියාව එකම රාජ්‍යයක් ලෙස ගොනු වීමේ ප්‍රතිපත්තියක් වෙනුවෙන් පෙනී සිටි අතර , ඇත්ත වශයෙන් ම එවැන්නක් සඳහා අතිධාවනකාරි ගමනක යෙදුණේය .
බටහිර ධනේශ්වර ක්‍රමයට සහ සෝවියට් කොමියුනිස්ට් ක්‍රමයට ද වෙනස් වූ ඉස්ලාමීය සමාජවාදයක් වෙනුවෙන් පෙනී සිටි ගඩාෆි , ඒ සඳහා අරමුණු කැරුණු ජාත්‍යන්තර මූලස්ථානයක් ලෙස ලිබියාව ශක්තිමත් කළේ , සිය පරමාදර්ශය වෙනුවෙන් කැප වූ ලොව පුරා ත්‍රස්තවාදී කණ්ඩායම් වලට මූල්‍යමය සහ යුද්ධමය වශයෙන් ආධාර දෙන බවට ඇමරිකාවත් සෙසු බටහිර රටවලුත් බරපතළ චෝදනා නඟද්දීය .
අරාබි ලෝකය සතු ප්‍රධාන ආර්ථික සම්පත වන ඛණිජ තෙල් ඇමරිකාවටත් ඊශ්‍රායලයටත් එරෙහිව යෙදැවිය යුතු බවට උද්ඝෝෂණය කළ ගඩාෆි , එම රටවලට තෙල් විකිණීම නැවැත්වීමේ ව්‍යාපාරයට අත ගැසුවේ අනෙක් අරාබි රටවලටත් කලිනි .
ඉස්ලාමීයත්වය පෙරටු කර ගෙන ඇමරිකාවට එරෙහි තුන් වැනි ලෝක එක්සත් පෙරමුණක් ගොඩ නඟා ඊශ්‍රායෙලය චප්ප කර , පලස්තීනය මුදා ගැනීමේ අති සටන්කාමි පිළිPUNCකට කැපව සිටි ගඩාෆි , එම දේශපාලන ක්‍රියාදාමයේදී ඇමරිකාවේ ආක්‍රමණශීලි ප්‍රතිචාරයෙන් නොයෙක් වර බැට කෑවේය .
මේ සඳහා කිහිප දෙනෙක් ම ඔහුට මහා සහායක් ලබා දී ඇති අතර කිංස්ලි ජයරත්න ඉන් ප්‍රධාන තැනක් ගනී .
විදුලි තාක්ෂණය සහ අනෙකුත් කාර්මීකරණය ජගත් රණසිංහ මහතා අතින් සිදු වී ඇත .
ඉදිරියේ දී තමා ගිනස් වාර්තාවක් තැබීමට සියලු කටයුතු සූදානම් කොට හමාර බවත් ඒ සඳහා ගිනස් කමිටුවෙන් අවසර ලැබී ඇති බවත් ඔහු අප හා පැවසුවේ ය .
එහි කටයුතු ලබන දෙසැම්බර් මස සිට ආරම්භ කිරීමට නියමිත ය .
දේශපාලන තට්ටු මාරුව ඇති තමිල්නාඩුවේ පිල් මාරුව එතරම් පුදුම දෙයක් නොවන්නේ ගිය වාරයේ වජ්පායිට බැණ වදිමින් ගිය ජයලලිතා වජ්පායිට හේත්තුවීමත් , සෝනියාට බැණ වැදුණු කරුණානිධි , වෛකෝ සහ රාම්දාස් සෝනියා ගේ සාරි පොටේ එල්ලීමත් නිසා ය .
මේ වනාහි අප රටේ සමස්ත ලංකා කම්කරු කොංග්‍රසය සහ මුස්ලිම් කොංග්‍රසයේ දේශපාලනය අපට ද සිහියට නංවයි .
මෙවර ජයලලිතා ගේ ප්‍රහාරය දැඩි ලෙස එල්ල වූයේ ඇයට වහ කදුරු මෙන් තිත්ත වූ කරුණානිධි මුනුබුරා වන දයා නිධිමරන් ( ඔහු හිටපු කර්මාන්ත ඇමැති මුරසෝලි මරන් ගේ පුත්‍රයා ය .
) ටී . ආර් . බාලු නමැති කරුණානිධි හිතවතුන්ට ය .
එහෙත් සිදු වූයේ අනෙකකි .
මේ දෙදෙනා ම විශිෂ්ට ජයග්‍රහණයක් තමිල්නාඩුවෙන් අත්පත් කර ගත්තා පමණක් නොව , සෝනියා රජයේ සන්නිවේදන සහ තොරතුරු තාක්ෂණය පිළිබඳ ඇමැති පදවිය ද ප්‍රථම වතාවට ලෝක් සභාවට තේරී පත් වූ තරුණ මන්ත්‍රීවරයකු වන " දයානිධිමාරන් " ට හිමි වීමත් ටී . ආර් . බාලුට ප්‍රවාහන සහ මහාමාර්ග ඇමැතිකම හිමිවීමත් පී . එම් . කේ . නායක රාම්දාස්ට සෞඛ්‍ය සහ පවුල් සුභසාධන ඇමැතිකම හිමි වීමත් ජයලලිතාට සෝනියා විසින් ගසන ලද කම්මුල් පහරක් සේ සැළැකිය හැකි ය .
හිටපු මුදල් ඇමැතිවරයකු වන මන්මෝහන් සිං අගමැතිකමට පත් කරමින් තම පක්ෂයේ පතාක යෝධයන්ට මෙන් ම අන් පක්ෂවලින් තම සංධානයට සම්මාදම් වූ අනෙක් සුළු පක්ෂවල නායකයන්ටත් වගකිව යුතු ඇමැති පදවි තෝරා බේරා දීමටත් ඒ මගින් සන්ධානයේ ඉදිරි ගමන අර්බුදයකට ලක් නොකිරීමටත් සෝනියා වගබලා ගත් ආකාරය ඉතා ම ප්‍රශංසනීය බව මෙහි ලා කිව යුතු ය .
ජාති බේදයට නිසි පිළිතුර බෞද්ධ දර්ශනයෙන් මහා බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය විසින් පවත්වන ලද ධර්ම දේශනාවක දී දේශකයන් වහන්සේ වූ දීගල්ලේ මහින්ද හිමියෝ අද ශ්‍රී ලංකාවේ පවතින ජාතිවාදී අරගලයට නියම පිළිතුර සොයා ගත හැක්කේ බෞද්ධ දර්ශනය තුළින් පමණක් බව පැවසූහ .
බෞද්ධ දර්ශනය සැම විට ම ආගන්තුකයිනට අන්‍ය ආගමිකයිනට සැම විට ම පහසුවක් සැලසූ අතර සැම සමසේ පිළිගත් බව ද උන්වහන්සේ පැවසූහ .
බුද්ධාගම සිංහලයිනට පමණක් සීමා නොවූ ආගමක් බවත් ලෝ පුරා බෞද්ධයින් බොහෝ පිරිසක් විසිරී සිටින බවත් පැවසූ උන්වහන්සේ නමුත් සිංහලයින් අනෙක් සෑම ජාතියක් අභිබවා චිරාත් කාලයක් පුරා බුද්ධ දර්ශනය රැකීමට ගත් උත්සාහය සියලු බෞද්ධයන් විසින් ගරු කරනු ලබන බවත් කීහ .
ශ්‍රී ලංකා මහ කොමසාරිස් ෆායිස් මුස්තාපා මහතා අන්‍ය ආගමිකයකු වී ද බෞද්ධාගම නඟා සිටුවීමට දරන මෙම උත්සාහය බෞද්ධ ධර්මයේ පැවසෙන චින්තනයට කදිම උදාහරණයක් බව ද මහින්ද හිමියෝ පැවසූහ .
මහා බ්‍රිතාන්‍යයේ ' බාත් ස්පා ' විශ්ව විද්‍යාලයේ බෞද්ධාගම පිළිබඳ ප්‍රධාන කථිකාචාර්ය පදවිය හොබවන දීගල්ලේ මහින්ද හිමිපාණන් බුද්ධ දර්ශනය පිළිබඳ පත් පොත් රාශියක් නිර්මාණය කළ මහාචාර්ය වරයෙකි .
´ සුළං කිරිල්ලී ලන්ඩනයට ` ජාත්‍යන්තර සම්මානයෙන් පිදුම් ලද ඉනෝකා සත්‍යාංගනී කීර්තිනන්දගේ ´සුළං කිරිල්ලී` සිනමා වෘතාන්තය හයවන ආසියාතික වනිතා සිනමා උලෙළ නියෝජනය කරමින් ලබන 27 වැනි දා ලන්ඩනයේ දී තිරගත වේ .
වසර 2004 දී බංගලදේශයේ ඩකා ජාත්‍යන්තර සිනමා උලෙළේ දී හොඳම චිත්‍රපටයට හිමි සම්මානය ´සුළං කිරිල්ලී` දිනාගත් අතර එහි ප්‍රධාන �� රිතය නිරූපණය කරන දමිතා අබේරත්න දක්ෂතම නිළියට හිමි සම්මානය දිනා ගත්තා ය .
තරුණ සිනමා ශිල්පිනියක වන ඉනෝකා සත්‍යාංගනී කීර්තිනන්ද ඇගේ මෙම සිනමා කෘතිය තුළින් නීතිය සංස්කෘතිය හා යථාර්ථය අතර ගැටීම ග්‍රහ කිරීමට සැබෑ උත්සාහයක් ගෙන ඇතැයි විචාරකයෝ පවසති .
ලිබියාවට අයත් සිද්රා මුහුදු බොක්කට ඇතුළු වූ ඇමරිකන් ගුවන් හමුදාවේ ප්‍රහාරක යානා විසින් 1980 දී ලිබියන් යුද නැව් දෙකක් විනාශ කරන ලද අතර 1986 දී එම මුහුදේම යාත්‍රා කළ ඇමරිකන් යුද නැව් මගින් තවත් ලිබියන් යුද නැව් දෙකක් විනාශ කරිණි .
ලිබියාව තුළ හමුදා බැරැක්ක කලාපයකට 1986 දී එල්ල කළ ඇමරිකන් ගුවන් යානයක ප්‍රහාරක බෝම්බවලින් ගඩාෆිගේ නිවහනක් ද විනාශ වූයේ ඔහු විසින් හදා ගැනුණු දියණියක ඇතුළු ලිබියන් වැසියන් කිහිප දෙනෙකු මරුමුවට පත් කරමිනි .
එවකට සිටි ඇමරිකන් ජනාධිපති රොනල්ඩ් රේගන් කියා සිටියේ මෙම ප්‍රහාරය එල්ල කළේ ගඩාෆි විසින් ලිබියාව තුළ පවත්වා ගෙන යනු ලබන ත්‍රස්තවාදී මධ්‍යස්ථාන වලට බවය .
වෘත්තියෙන් උද්‍යාන අලංකාර ශිල්පියකු වන සමන් හෙට්ටිආරච්චි ශ්‍රී ලංකාවේ දී ඉතාමත් සාර්ථක චිත්‍ර ප්‍රදර්ශන කිහිපයක් ම පැවැත්වූවෙකි .
1992 දී පැවැත්වූ ඔහු ගේ ප්‍රථම චිත්‍ර ප්‍රදර්ශනයකට ඔහු යොදා ගෙන තිබුණේ ගස්වල පොතු සහ මුල්වලින් සාදා ගන්නා ලද දිය සායම් ය .
ඔහු මෙසේ කිරීමට පෙළැඹී ඇත්තේ ආර්ථික ප්‍රශ්නය නිසා බව පැවසුවේ ය .
නමුත් ප්‍රදර්ශනයෙන් පසු ලද ප්‍රතිචාර නිසා දිගට ම එම සායම් වර්ග ම යොදා ගැනීමට ඔහු යොමු වී ඇත .
1993 දී මත්ද්‍රව්‍ය වැළැක්වීම වෙනුවෙන් ඔහු විසින් පවත්වන ලද ප්‍රදර්ශනය කොළඹ කලා භවනේ දී ඉතා සාර්ථක වී ඇත .
වසර 2000 දී " වර්ණ " නමින් කොළඹ කලා භවනේ දී පැවැත්වූ ඔහු ගේ 3 වැනි චිත්‍ර ප්‍රදර්ශනය ඉතාමත් ම සාර්ථක වී ඇත .
මෙහි දී ඔහු ප්‍රදර්ශනය කර තිබුණේ ශ්‍රී ලංකාවේ සර්පයින් ගේ හැවවලින් කළ නිර්මාණයන් ය .
මෙහි සාර්ථකත්වය තුළින් ලද ආරාධනාවක් මත මහා බ්‍රිතාන්‍යයට පැමිණි සමන් පසු ගිය දා ලන්ඩන් නුවර දී එම ප්‍රදර්ශනය ම නැවතත් පැවැත්වී ය .
ප්‍රදර්ශනය අවසානයේ ලද සුළු විවේක කාලය ඔහු මෙම වෙසක් කූඩුව නිර්මාණයට යොදා ගෙන ඇත .
‍හිටපු මුදල් ඇමැතිවරයකු වන මන්මෝහන් සිං අගමැතිකමට පත් කරමින් තම පක්ෂයේ පතාක යෝධයන්ට මෙන් ම අන් පක්ෂවලින් තම සංධානයට සම්මාදම් වූ අනෙක් සුළු පක්ෂවල නායකයන්ටත් වගකිව යුතු ඇමැති පදවි තෝරා බේරා දීමටත් ඒ මගින් සන්ධානයේ ඉදිරි ගමන අර්බුදයකට ලක් නොකිරීමටත් සෝනියා වගබලා ගත් ආකාරය ඉතා ම ප්‍රශංසනීය බව මෙහි ලා කිව යුතු ය .
තම හවුල්කාර පක්ෂ වන ලෝක් ජන ශක්ති පක්ෂයේ නායක රාම් විලාස් පස්වාන්ට කෘෂි හා රසායනික ද්‍රව්‍ය ඇමැතිකමත් , බිහාරයේ හිටපු මහ ඇමැති සහ රාශ්ත්‍රිය ජනතා ඩාල් පක්ෂයේ නායක ලාලු ප්‍රසාද් යාදේව්ට දුම්රිය ඇමැතිකමත් , දයා නිධිමරන්ට සහ රාම්දාස්ට කලින් කී ඇමැති පදවිත් දීම සංධානය රැක ගැනීමට හේතු විය .
තම පක්ෂයෙන් වෙන් වී " තමිල් මානි ලා කොංග්‍රස් " පක්ෂයේ ජී . කේ . මුපනාර් සමග එක් වූ හිටපු මුදල් ඇමැති පාලතියප්පන් චිදම්බරම්ට මුදල් ඇමැතිකමත් පක්ෂයෙන් වෙන් වි ගිය ශරද් පවර්ට ආහාර හා කෘෂිකර්ම ඇමැතිකමත් පක්ෂයෙන් කලකට උඩ දී නාරයන් දත් තිවාරි සමග වෙන් වී කැඩී ගිය අර්ජුන් සිංට මානව සම්පත් ඇමැතිකමත් පක්ෂයේ එදා සිට රැඳුණු ශිවරාජ් පටේල්ට බරපතළ ම වගකීම ඇති ස්වදේශ කටයුතු ඇමැතිකමත් පුනාබ් මුකර්ජිට ආරක්ෂක ඇමැතිකමත් නට්වාර් සිංට විදේශ කටයුතු ඇමැතිකමත් දී තම කොංග්‍රස් පක්ෂයේ මුහුකුරා ගිය බලකණු එලෙසින් රැක ගැනීමට සෝනියා සමත් වීම සහ විදේශ කටයුතු උපදේශක ලෙස අපේ හිටපු ඉන්දීය මහ කොමසාරිස්වරයකු වන ජොගින්දර් නාත් ඩික්සිත් පත් කිරීමත් ඇය ගේ දේශපාලන පරිණත භාවය විදහා දක්වන්නකි .
මෙවර ලෝක් සභා ආසනවලින් කරුණානිධිට ආසන 16 කුත් , රාම්දාස්ට ආසන 6 කුත් වෛකෝට ආසන 4 කුත් හිමි වී ඇති අතර . මුළු ආසන ගණන ගත්ත ද ඔවුන්ට ඇත්තේ ආසන 26 කි .
ඇමරිකානු පුවත්පත් වාර්තා කළ අන්දමට ජර්මානු ජාතිකයකු , ඊශ්‍රායල ජාතිකයකු හා තවත් ලාංකික කාන්තාවක ද ලොව හෙල්ලූ මේ ජාවාරමට සම්බන්ධය .
මේ කියන අනෙක් ශ්‍රී ලාංකික කාන්තාව අබු තහිර් ගේ සාජාහි පරිගණක සමාගමක සේවය කළ බව පැවසේ .
එහෙත් ඇය පිළිබඳ තොරතුරු දැන ගන්නට ලැබී නැත .
මැලේසියානු පොලිසිය පෙබරවාරියේ අබු තාහිර් ගෙන් ප්‍රශ්න කළේ ය .
එහි දී ඔහු පැවසුවේ මේ රහස්වලට තමා සම්බන්ධ කරන බවට තර්ජනය කොට ශ්‍රී ලංකාවේ ඔත්තු සේවා නියෝජිතයකු කප්පමක් ලබා ගත් බවකි .
හැරී ජයවර්ධන නම් ඔහුට තමා ඇමරිකන් ඩොලර් ලක්ෂ 17 ක් ගෙවූ බවත් අබු තාහිර් කීවේය .
අබු තාහිර් ගේ එම ප්‍රකාශය සමඟ යළිත් ජාවාරමට ශ්‍රි ලාංකිකයකු ගේ නම ඈදුණි .
යම් හෙයකින් අබු තාහිර් හැරී ජයවර්ධන නැමැත්තාට කප්පම් ගෙවා තිබුනහොත් එයින් පෙනී යන්නේ පකිස්තාන න්‍යෂ්ටික අවි ජාවාරමේ මුල් ම තොරතුරු ශ්‍රී ලාංකිකයකු දැන සිටි බව ය .
ඒ සමඟ උභතෝකෝටික ගැටලු මතු විය හැකි ය .
මේ නිසා ශ්‍රී ලංකා බලධාරීන් අබු තාහිර් ගේ ප්‍රකාශය පිළිබඳ පූර්ණ පරීක්ෂණයක් පැවැත්වුවත් ශ්‍රී ලංකාවේ ඔත්තු සේවාවක එවැන්නෙක් නො සිටි බව සනාථ විය .
හැරී ජයවර්ධන කප්පම් ලබා ගත්තේ ය යන සිද්ධිය සම්බන්ධව ' සිළුමිණ ' ට අදහස් දැක්වූ ශ්‍රී ලංකා විදේශ ඔත්තු සේවාවේ ඉහළ පෙළේ නිලධාරියකු කීවේ එය අබු තාහිර් ගැලවීමට කළ ප්‍රකාශයක් බව ය .
අබු තාහිර් කියන කාල සීමාවේ දී විදේශ ඔත්තු සේවාවේ කිසිවකු ඔහු ගැවසුණු ප්‍රදේශවලට ගොස් නැති බවත් ඔහු සමඟ කිසිම සබඳතාවක් පැවැත්වූ බවට තොරතුරක් අභ්‍යන්තර පරීක්ෂණවල දී ලැබී නැති බවත් එම නිලධාරියා කීය .
ඉන්දියාව මේ වන විට කිලෝ මීටර 12 , 000 ක් දුරට යැවිය හැකි න්‍යෂ්ටික මිසයිලයක් තැනීමට අත්හදා බැලීම් කරයි .
පකිස්තානය ද එවැනිම අත්හදා බැලීමක නිරතව සිටින අතර සනාථ කරන ලද ඔත්තු සේවා වාර්තා අනුව 1999 දී ඔවුන් කිලෝ මීටර 2000ක දුරක් යැවිය හැකි මිසයිලයක් අත්හදා බලා තිබිණි .
පසුගිය සතියේ ද පකිස්තානය ද න්‍යෂ්ටික මිසයිලයක් අත්හදා බැලූ නමුත් එය 1999 දී තැනූ එක මෙන් දුර යා හැකි එකක් නොවේ .
න්‍යෂ්ටික බලය උපදින්නේ ප්ලූටෝනියම් හෝ යුරේනියම් වැනි ඛනිජයක කුඩාම අංශුවක් වන පරමාණු න්‍යෂ්ටිය එක් කිරීමේ දී හෝ වෙන් කිරීමේ දී උපදින බලයයි .
න්‍යෂ්ටික පිපිරවීමක දී මෙසේ ඇති වන බලය පිටතට මුදා හැරේ .
පරමාණු න්‍යෂ්ටි දෙකක් එකතු කොට බලය උත්පාදනය විඛණ්ඩනය ලෙසත් න්‍යෂ්ටි වෙන් කිරීමේන් බලය ලැබීම ඛණ්ඩනය ලෙසත් හැඳින්වෙයි .
න්‍යෂ්ටික අවි තාක්ෂණ රහස වන්නේ මේ ක්‍රියාදාමය සිදු කරන ආකාරය , එය පාලනය කිරීම , ආරක්ෂිතව ප්‍රවාහනය කිරීම , මිසයිලයක හිස හෝ බෝම්බයක් ලෙස එය සකස් කරන ක්‍රියාදාමයකි .
න්‍යෂ්ටික පිපිරවීමක දී තුන් ආකාරයකින් හානි සිදු වේ .
එනම් පිපිරවීමේ දී සිදු වන කම්පනය , උෂ්ණත්වය ඉහළ යෑම නිසා පිළිස්සීම හා න්‍යෂ්ටික ද්‍රව්‍ය අංශු ලෙස පරිසරයට එක් වීම යි .
මේ නිසා මෙතෙක් ලොව මිනිසා තැනූ භයානක ම අවිය න්‍යෂ්ටික අවියයි .
න්‍යෂ්ටික අවිවලට එරෙහිව ලොව ගිවිසුම් දෙකක් ක්‍රියාත්මක වේ .
එයින් පළමු වැන්න යුද කාර්යයන් සඳහා න්‍යෂ්ටික අවි අත්හදා බැලීම තහනම් කරන ගිවිසුම ය .
ලෝකයේ ඇතැම් රටවල් මෙයට අත්සන් තැබීම ප්‍රතික්ෂේප කර තිබේ .
ඒ රටවල් එවැනි අත්හදා බැලීම් වල නිරත වෙයි .
දෙවන ගිවිසුම න්‍යෂ්ටික අවි හිමි රටවලට තවදුරටත් එම අවි තොග වැඩි කිරීම තහනම් කරන්නකි .
අන්තර් ජාතික පරමාණු බලශක්ති අධිකාරිය ලොව න්‍යෂ්ටික අත්හදා බැලීම් සම්බන්ධව විමසිල්ලෙන් හසු වේ .
පකිස්තාන න්‍යෂ්ටික අවි රහස් මුදලට විකිණීමේ ජාවාරම හෙළි වීමෙන් පසු අන්තර් ජාතික පරමාණු බලශක්ති අධිකාරිය පකිස්තානයට පැමිණීමට අපේක්ෂා කළත් පකිස්තානය ඊට අවසර දුන්නේ නැත .
පකිස්තානය විසින් න්‍යෂ්ටික රහස් විකුණන ලද්දේ ලිබියාවට , ඉරානයට හා උතුරු කොරියාවට බව ජෝර්ජ් බුෂ් හෙළි කළත් උතුරු කොරියාව සතුව සෑහෙන කලක සිට න්‍යෂ්ටික තාක්ෂණය තිබූ බවට වාර්තා පළ වී ඇත .
මේ වාර්තා පවසන්නේ පකිස්තානය වඩා දියුණු න්‍යෂ්ටික අවි නිපදවන ක්‍රම දකුණු කොරියාවට ලබා දී උතුරු කොරියාවේ තිබූ දියුණු මිසයිල තාක්ෂණය පකිස්තානයට ලබා ගත් බවය .
දුම්රිය පොළේ සවි කර ඇති ස්වයංක්‍රීය කැමරා දර්ශන අනුව සිද්ධිය ගැන අනුමාන කරන පොලිසිය , කළු ජාතිකයා සහ ඔහු ගේ දස හැවිරිදි පුත්‍රයා වලංගු ප්‍රවේශ පත්‍රයක් නොමැතිව දුම්රියෙන් පැමිණ දුම්රිය පොළෙන් පිටවීමට මාන බලමින් සිටි බවත් ඔවුනට ඉදිරියෙන් පැමිණි ප්‍රසන්න සිය වලංගු පත්‍රය ගේට්ටුවේ සවි කොට ඇති ස්වයංක්‍රීය යන්ත්‍රයට ඇතුළු කිරීමේ දී ගේට්ටුව විවර වෙනවාත් සමග ම ඒ අවස්ථාවෙන් ප්‍රයෝජන ගෙන කළු ජාතිකයා සිය පුත්‍රයා ගේට්ටුවෙන් තල්ලු කිරීමට උත්සාහ ගත් බවත් පවසයි .
දරුවා ගේට්ටුවෙන් පිට කිරීමට කළු ජාතිකයා උත්සාහ දරද්දී අහම්බෙන් ප්‍රසන්න වෙතින් එම කුඩා දරුවා ගේ කකුල පෑගී ඇත .
ගරීබ් හතාඕ . දේශ් . බචාඕ . ( දුප්පත්කම දුරලා රට බේරා ගනිමු ! ) ඉන්දීය නව රජය කොයිබට ද? රොටියක් කා කහට උගුරක් බී බුලත්විටක් හපා එදිනෙදා ජීවිතය ගෙවන ඉන්දියාවේ දුගී දුප්පත් ජනතාවට කොටස් වෙළෙඳපළ හෝ අයි . ටී . තාක්ෂණය වනාහි තවත් " කුච් කුච් හෝතා හේ " හෝ " කොයි මිලි ගයා " වැනි බයිස්කෝපයකි .
දැවැන්ත වෙසක් කූඩු ප්‍රදර්ශනයක් සහ ගිනස් වාර්තාවක් බ්‍රිතාන්‍ය ජාතිකයනට නව අත්දැකීමක් හා මවිතයක් දනවමින් ප්‍රදර්ශනය වූ දැවැන්ත වෙසක් කූඩුවක් පසු ගිය දිනවල කිංස්බරි ශ්‍රී සද්ධාතිස්ස ජාත්‍යන්තර බෞද්ධ මධ්‍යස්ථානයේ දි දැක ගන්නට ලැබිණි .
කැරකෙන කූඩුවක් වන මෙය නිර්මාණය කළේ ශ්‍රී ලංකාවේ සිට පැමිණි සමන් හෙට්ටිආරච්චි නම් කලාකරුවා ය .
නගරය අවට දැවැන්ත කර්මාන්තශාලා දස දහස් ගණනකි .
එමගින් විවිධ කාර්මික භාණ්ඩ නිපදවනු ලබයි .
එක් මිනිත්තුවකට හයිද්‍රාබාද් නගරයේ සිට ඉන්දියාවේ සෙසු නගර කරා දිවෙන අධිවේගී මාර්ග ඔස්සේ ගමන් කරන ලොරි දහස් ගණනකි .
ඒවා දිවා රාත්‍රී දෙකෙහි ම භාණ්ඩ ප්‍රවාහනය කරයි .
අප රටේ මාර්ගවල වැඩි හරියක් ඇත්තේ මෝටර් රථ වෑන් වැනි පෞද්ගලික වාහනයි .
ඉන්දියාවේ 80% ක් ම ධාවනය වන්නේ භාණ්ඩ ප්‍රවාහනය කරන දැවැන්ත ලොරි හා ට්‍රක් රථ ය .
මෙය ආර්ථික හා භාණ්ඩ නිපදවීමේ සංවර්ධනය මනාව පෙන්වන සාධකයකි .
ඉන්දියාවේ වර්තමාන අගමැති වන වජ්පායි මහතා ගේ ප්‍රධාන සංවර්ධන සිහිනය වන උතුරු - දකුණු කොරිඩෝව එනම් දකුණේ කනහකුමරි නගරයේ සිට උතුරේ චන්දිගාර් නගරය දක්වා වන කි . මී . 4000 ට වඩා දිග අධිවේගී මාර්ගය මේ වන විට හයිද්‍රාබාද් නගරය හරහා ඉදිවෙමින් පවතියි .
මේ මාර්ගයේ කටයුතු තවත් වසර දෙකකින් නිම වූ පසුව තව තවත් හයිද්‍රාබාද් නගරය උතුරට හා දකුණට සමීප වනු ඇත .
කෘෂිකර්මය හයිද්‍රාබාද් නගරය කාර්මිකව ඉතා විශාල ලෙස සංවර්ධනය වෙමින් පැවතුණ ද කෘෂිකර්මය ද එම නගරයට අමතක වී නැත .
නගරය තුළ ගවයින් සඳහා තෘණ අලෙවි කරන පිරිස් වෙති .
එළුවන් නගරයේ නිවාස අසල ඉතා පිරිසිදුව ඇති කරනු ලබයි .
නගරයේ කෙළවර , පෝෂ තෘණ ලබා දෙමින් පෝෂණය වන මී ගවයින් දසදහස් ගණනකි .
හයිද්‍රාබාද් නගරයේ වැඩිපුර ම බීමට ගන්නේ මී කිරියි .
නගරයට සමීප ප්‍රදේශවල ජලය හිඟ වුව ද කෘෂිකාර්මික කටයුතු මනාව සිදු වේ .
මෙයට එක් ප්‍රධාන හේතුවක් වන්නේ හයිද්‍රාබාද් නගරය අසල ඇති රාජේන්ද්‍ර නගර් නම් වූ කුඩා නගරයේ පිහිටුවා ඇති ජාත්‍යන්තර මට්ටමේ වන කෘෂිකාර්මික හා ග්‍රාමීය සංවර්ධනය සඳහා වූ පර්යේෂණ හා සංවර්ධන ආයතන රැසක් ම තිබීමයි .
ඒ අතර ලොව ප්‍රසිද්ධ කෘෂිකර්ම පර්යේෂණ කළමනාකරණයට කැප වූ නාර්ම් නම් වූ ඇකඩමිය ප්‍රධාන තැනක් ගනියි .
තව ද ලෝකයේ අර්ධ ශුෂ්ක කලාපයට අයත් කෘෂිකාර්මික පර්යේෂණ කරන " ඉස්ක්‍රිසැට් " නම් වූ කෘෂිකාර්මික පර්යේෂණ ආයතනය ද හයිද්‍රාබාද් නගරය අසල පිහිටුවා ඇත .
වී , සෝගම් , එළවළු , තෙල් බෝග , කුකුල් පාලනය , වියළි කලාපීය කෘෂිකාර්මික සංවර්ධනය , ජාතික පෝෂණ , ජාන ජෛව විද්‍යා වැනි පර්යේෂණ ආයතන රැසක් ම විශාල ප්‍රදේශයක් පුරා පිහිටුවා ඇති අතර එමගින් හඳුන්වා දෙන නව තාක්ෂණය හයිද්‍රාබාද් මෙන් ම අන්ද්‍රා ප්‍රදේශය තුළ මෙන් ම සමස්ත ඉන්දියාවේ ද ජාතික සංවර්ධනයට මහත් පිටුවහලක් වී ඇත .
එක්සත් ජාතික පක්ෂය විසින් රටේ ඇති කරන ලද සාමය ම මෙවර මැතිවරණය ජයග්‍රහණය කිරීමට සෑහෙන බව පෙන්වා දුන් මොහොමඩ් මහතා රනිල් වික්‍රමසිංහ ප්‍රමුඛ රජය රට තුළ මෙවන් සාමයක් ඇති නොකළේ නම් මෙවැනි මැතිවරණයක් පවත්වන්නේ කෙසේදැයි ප්‍රශ්න කිරීමට තමා කැමැති බව ද මෙහිදී ඔහු ප්‍රකාශ කළේය .
ගංගොඩවිල සෝම හිමි තෙමස් ගුණ සමරු පිංකම් ගංගොඩවිල සෝම හිමි අපවත්වී තෙමසක් ගෙවීම නිමිත්තෙන් සැකසුණු විශේෂ ගුණානුස්මරණ පිංකම් මාලාවක් පසු ගිය 12 වැනි දා ලන්ඩන් බෞද්ධ විහාරයේ දී පැවැත්විණි .
නමුත් කෝපයට පත් අවිචාරශීලී කළු ජාතිකයා වහා ඉදිරියට පැන ප්‍රසන්න ගේ හිසට තදින් පහර දීමත් සමඟ ම ඔහු සිහිමූර්ජා වී බිම වැටී ඇත .
අනතුරුව ප්‍රසන්න රෝහල් ගත කොට ඇත .
පොලිසිය පවසන අන්දමට ප්‍රසන්න ගේ තත්ත්වය බරපතළ වෙයි .
ප්‍රසන්න ගේ බිරිය ශ්‍රී ලංකාවේ සිට එංගලන්තයට පැමිණීමට වහා ක්‍රියාත්මක වූ මුත් ශ්‍රී ලංකාවේ මහා බ්‍රිතාන්‍ය මහා කොමසාරිස් කාර්යාලය ඇය ගේ වීසා සම්බන්ධයෙන් දින කිහිපයක් ගනු ඇතැයි විශ්වාස කෙරේ .
බෙල්ජියමේ සංචාරයක් සඳහා ගිය 27 වැනිදා බ්‍රසල්ස් නගරයට පැමිණි ගඩාෆි බටහිර ජනමාධ්‍යයට පෙනුණේ අපේ ග්‍රහ ලෝකය වන පෘථිවියේ ගෙන්දගම් පොළොවට අඟහරු ලෝකයේ සිට පාත් වූ අමුත්තෙකු මෙනි .
බටහිර ලෝකයත් ලිබියාවත් අතර පැවැති පරතරය ඒ තරමටම විශාලය .
ඉන්දියාවේ දකුණු ඉන්දීය ප්‍රාන්ත රාජ්‍ය හතර අතරින් එකක් වන්නේ අන්ද්‍රා ප්‍රදේශයයි .
එය තමිල්නාඩු ප්‍රාන්තයට උතුරින් හා උතුරු ඉන්දීය ප්‍රාන්ත රාජ්‍යයක් වන ඔරිස්සා ප්‍රාන්තයට දකුණින් පිහිටා ඇත .
මෙම අන්ද්‍රා ප්‍රදේශයේ අග නගරය හයිද්‍රාබාද් ය .
එය ඉන්දියාවේ සියලු නගර අතරින් විශාලත්වයෙන් පස් වන විශාල නගරයයි .
ලක්ෂ තිහක ජනගහනයක් නගරය තුළ වෙසෙන අතර හයිද්‍රාබාද් නගරයේ විශාලත්වය වර්ග කිලෝ මීටර් 259 කි .
මෙම නගරය මුලින් ම ආරම්භ කර ඇත්තේ මුස්ලිම් අධිරාජ්‍යයකු වන මොහොමඩ් කටාබ් විසින් 1951 වර්ෂයේ දී ය .
එම මුස්ලිම් රාජ පරම්පරාව ගොල්කොන්ඩා නමින් හඳුන්වන අතර හයිද්‍රාබාද් නගරය ශතවර්ෂ 16 හා 17 අතරට ගැනේ .
නගරය පිහිටුවීමට හේතු වී ඇත්තේ එම නගරය අසලින් ගලා බසින මූසි ගංගාවයි .
ලෝක දේශගුණ වර්ගීකරණයට අනුව අන්ද්‍රා ප්‍රදේශය අර්ධ ශුෂ්ක දේශගුණ කලාපයට ගැනේ .
ඒ අනුව එය අපේ රටේ මන්නාරම හෝ කතරගම දේශගුණ රටාවට සමාන වේ .
එහෙත් අපේ රටෙන් වෙනස් වන්නේ නොවැම්බර් / දෙසැම්බර් මාසවල දී හයිද්‍රාබාද් නගරයේ උෂ්ණත්වය සෙල්සියස් අංශක 14 වන අතර ( නුවරඑළිය මෙන් ) මැයි / ජුනි මාසවල දී සෙ . 40 තරම් උෂ්ණත්වය ඉහළ අගයක් ගන්නා නිසා යි .
කෙසේ නමුත් වර්ෂයේ වැඩි කාලයක උෂ්ණත්වය ඉහළ අගයක් ගන්නා නිසායි .
කෙසේ නමුත් වර්ෂයේ වැඩි කාලයක උෂ්ණත්වය සෙ . 20 - 25 පවතී .
වර්ෂාපතනය වසරකට අඟල් 20 - 25 කි .
විශේෂත්වය ඉන්දියාවේ උතුර සහ දකුණ හමුවන නගරය ලෙස හයිද්‍රාබාදය සැලකේ .
එබැවින් තෙලිඟු ප්‍රධාන භාෂාව වුව ද මෙහි හින්දි , මලයාල , දෙමළ , උර්දු හා මරාටි යන භාෂාවන් කථා කරන ජනයා ද විශාල වශයෙන් ජීවත් වේ .
භාෂාවන් පමණක් නොව උතුරු හා දකුණු ඉන්දියාවේ සංස්කෘතිය එනම් සංගීතය , ඇඳුම් හා පැළඳුම් හා කලාවන් එකිනෙක මුණගැසෙන නගරය වන්නේ හයිද්‍රාබාද් ය .
එබැවින් ජනප්‍රියව නගරය හඳුන්වනු ලබන්නේ " පන්චවානි සංගම් " ( පස් මහ සංගමය ) යනුවෙනි .
එයින් අදහස් වන්නේ විවිධ සංස්කෘතින් පහක් එක් වන බවකි .
හයිද්‍රාබාද් මුතු සඳහා අති ප්‍රසිද්ධයි .
මුතු බෙල්ලන් කෘත්‍රිමව ඇති කරන විශාල ගොවිපළ දැකිය හැකි අතර මුතු නගරයේ අලෙවියට ගෙන එනු ලබයි .
එම මුතුවලින් සෑදූ ආභරණ අලෙවි කරන අලෙවි සල් දහස් ගණනක් ඇති අතර මෙම නගරයට විදේශිකයින් ගෙන්වා ගැනීමට එක් සාධකයක් වන්නේ මෙම අමුතු ආභරණ අලෙවිය යි .
සුන්දරත්වය ලන්ඩන් විත්ති සුමිත් කඩවතගේ ලන්ඩන් නුවර සිට . . . . මහා ක්‍රිකට් සැණකෙළිය මහා බ්‍රිතාන්‍යයේ වෙසෙන ශ්‍රී ලංකා පාසල් ආදී ශිෂ්‍ය සංගම් විසින් වසරක් පාසා සංවිධානය කරනු ලබන මහා ක්‍රිකට් තරගාවලිය මෙවර ලන්ඩන්හි චෙසික් ප්‍රජා ක්‍රිකට් ක්‍රීඩා පිටියේ දී ජුනි මස 20 වන දා දවස මුළුල්ලේ පැවැත්වීමට සියලු කටයුතු සම්පාදනය කොට හමාර ය .
ප්‍රථමයෙන් ම 1989 වසරේ දී ආරම්භ වූ මේ ක්‍රිකට් තරගාවලිය මෙවර පවත්වනු ලබන්නේ 16 වන වතාවට වන අතර , මේ වසරේ දී ආදි ශිෂ්‍ය පාසල් කණ්ඩායම් 22 ක් සහභාගී වන බව සංවිධායක මණ්ඩලය විසින් මාධ්‍යවලට පවසා ඇත .
ආනන්ද , ඉසිපතන , රාජකීය , සාන්ත ජෝසප් , ත්‍රිත්ව , තර්ස්ටන් , කොළඹ හින්දු විද්‍යාලය , ධර්මරාජ , ද මැසනඩ් , මහින්ද , සාන්ත ඇලෝසියස් , සාන්ත පීතර , හෝලික්‍රොස් , නාලන්ද , සාන්ත අන්තෝනි , සාන්ත සෙබස්තියන් , වෙස්ලි , ඩී . එස් . සේනානායක , රිච්මන්ඩ් , සාන්ත බෙනඩික් , සාන්ත තෝමස් සහ සහිරා යන විද්‍යාලයීය කණ්ඩායම් මේ සඳහා සහභාගි වීමට නියමිත ය .
ශ්‍රී ලාංකිකයන් වැඩි ම පිරිසක් එංගලන්තයේ දී රැස් වන අවස්ථාවක් වන මේ සැණකෙළියට අවම වශයෙන් 5000 ට අධික පිරිසක් පසුගිය වසරේ සහභාගී වී තිබිණි .
එක් පිලකට හත් දෙනා බැගින් ක්‍රීඩා කරන මේ තරඟාවලිය ඉතාමත් ම උණුසුම් පරිසරයක් නරඹන්නන්ට සලසාදීම තරඟාවලියේ ජනප්‍රියත්වයට විශේෂ හේතුවයි .
ක්‍රිකට් තරඟාවලියට අමතරව සැබැ සැණකෙළි ස්වරූපයක් මවන මේ උත්සවයේ දී ළමා කෙළි සෙල්ලම්වලින් ශ්‍රී ලාංකික වෙළෙඳ කුටි පිරී පවතී .
උත්සවයෙන් ලැබෙන ආදායමෙන් කොටසක් ශ්‍රී ලංකාවේ ජාතික පිළිකා ආයතනයට පිදෙන අතර , ඉතිරිය තරඟාවලියට සහභාගී වන පාසල්වල ක්‍රීඩා උන්නතිය සඳහා වියදම් කැරෙනු ඇත .
මෙවර උත්සවයේ ප්‍රධාන අනුග්‍රාහකත්වය ශ්‍රී ලංකාවේ ජාත්‍යන්තර ට්‍රයිස්ටාර් ඇපරල් සමාගමේ අධිපති දේශබන්දු කුමාර් දේවපුර මහතාගෙන් සහ මහා බ්‍රිතාන්‍යයේ ජනප්‍රිය නීතිඥ ආයතනයක් වන " එඩ්මන්ඩ් සොලිසිටර්ස් ලන්ඩන් " ආයතනයේ අධිපති එඩ්මන්ඩ් වික්‍රමපතිරණ මහතා ගෙන් ලැබෙනු ඇත .
ලන්ඩන් විත්ති .
සුමිත් කඩවතගේ ලන්ඩන් නුවර සිට .
බැට කා තරුණයා මරු දකී .
පසුගිය සතියේ වෙම්බ්ලි දුම්රිය පොළ අසල දී කළු තරුණයකුගෙන් පහර කෑ විපුල ප්‍රසන්න රෝහලට ඇතුළත් කිරීමෙන් අනතුරුව මරණයට පත් වීය .
පහර දුන් කළු ජාතික තරුණයා කොටු කර ගැනීම සඳහා මෙට්‍රෝපොලිටන් පොලිසිය මහජනතාවගේ ආධාර පැතීමේ සිද්ධිය සැළ වූ අවස්ථාවේ සිට ම පටන් ගෙන අතර මහා බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය ද වහා ක්‍රියාත්මක වූ අතර සිද්ධිය සම්බන්ධීකරණය සඳහා එම ආයතනයේ ආරක්ෂක අංශයේ ජ්‍යෙෂ්ඨ නිලධාරියෙකු අනුයුක්ත කෙරිණි .
විපුල ප්‍රසන්න මිය ගොස් දින දෙකකට පසුව ඔහුට පහර දුන් තරුණයා පොලිසියට කොටු වූ අතර පසු ගිය 10 වැනිදා බ්‍රෙන්ට් ප්‍රාන්තයේ උසාවියට ඉදිරිපත් කළ අතර ' ඕල්ඩ් බේලි ' මහේස්ත්‍රාත් උසාවියට ඉදිරිපත් කිරීමට නියමිත වූයෙන් තවදුරටත් රිමාන්ඩ් බන්ධනාගාරයේ තැබිණි .
විපුල ප්‍රසන්න වෙනුවෙන් පෙනී සිටින නීතිඥයා වන්නේ සරත් විජේසිංහ මහතා ය .
විපුල ප්‍රසන්නගේ මළසිරුර පළමු පශ්චාත් මරණ පරීක්ෂණයකට භාජනය කරන ලද අතර තවත් පශ්චාත් මරණ පරීක්ෂණයකින් අනතුරුව සිරුර ශ්‍රී ලංකාව බලා ගෙන යාමට අවසර දෙනු ඇතැයි ශ්‍රී ලංකා මහ කොමසාරිස් ආරංචි මාර්ග සඳහන් කරයි .
එහෙත් , කොංග්‍රසයේ අති බහුතරය මෙන්ම ඉන්දීය වාමාංශය ඇතුළු බීජේපී විරෝධී බොහෝ දේශපාලන බලවේගද එම ස්ථාවරය දකින්නේ පසුගාමි , ප්‍රතිගාමි ප්‍රවේශයක් මෙන්ම මානව හිමිකම් විරෝධී ස්ථාවරයක්ද ලෙසය .
ඒ අතරම , වර්ගවාදිත්වයට නෑකම් කියන තර්කයක් ලෙස සෝනියා විරෝධය දකින එම බලවේග , හින්දුත්වයෙන් දේශපාලනිකව පිරිහුණු බීජේපී නායකත්වයෙන් යුත් ජාතික ප්‍රජාතන්ත්‍රවාදී සන්ධානය පටු දේශප්‍රේමය තුළ සරණාගතයින් බවට පත් වෙමින් සිය දේශපාලන බංකොළොත්බව පිළිබිඹු කරන බවද කොංග්‍රස් හිතවාදී කොටස්වල මතය වී තිබේ .
කෙසේ වුවද ඉතාලි ජන්ම සාධකය නිකම්ම බැහැර කළ නොහැකි සිල්ලර අවලාදයක් ලෙස නොතැකිය යුතු බව කොංග්‍රස් පක්ෂය විසින් අවබෝධ කරගෙන ඇති බව පෙනේ .
රජිව් ගාන්ධිගේ " කපාපු පලුවක් " සේ පෙනෙන රාහුල් ගාන්ධි , පවුලේ දේශපාලන උරුමයක් ලෙස ජනවරමින් ලියාපදිංචිය ලද කොංග්‍රස් බලකොටුවක් වන අමෙති ආසනයේ කොංග්‍රස් පක්ෂ අපේක්ෂකයා ලෙස සටන් වැදීමත් , අපේක්ෂිකාවක නොවුණත් සිය මෑණියන්ගේ සහ සොහොයුරාගේ ඡන්ද ව්‍යාපාරයේ ආකර්ෂණීය සංකේතයක් ලෙස ප්‍රියංකා විසින් ප්‍රබල දේශපාලන කාර්යභාරයක් බාර ගනු ලැබීමත් මෙයට නිදසුන්ය .
ඇති දෙයින් සැනසීමට වඩා නැති දේ ගැන ළතැවීම බොහෝ අය ගේ සිරිත ය .
නැති දේත් ඇති කරගෙන තමන් යා යුතු ඉලක්කය වෙත ළඟා වන්නෝ අතළොස්සකි .
පනස් හත් වසරක නිදහස් ඉන්දීය ඉතිහාසයේ ප්‍රථම වරට හින්දු නොවන , සික් ජාතිකයකු භාරතයේ අගමැති බවට පත් වන්නේ නැති දේ ගැන ළතැවීම නිසා නොව ඇති දේට වැඩි යමක් පතා කැපවීම නිසාවෙනි .
පුංචි පැලක ඉපිද , සියක් කෝටියක් ජනතාව ගේ නායකයා බවට පත්ව සිටින මේ අපූරු මිනිසා සැබැවින් ම ආදර්ශයකි .
මේ ඉන්දීය නව අගමැති ආචාර්ය මන්මෝහන් සිං ගේ ජීවන ගමන පිළිබඳ සටහනකි .
පාකිස්තානෙ උපන් ඉන්දීය අගමැති මෙවැනි තත්ත්වයක් හට ගත්විට බලවේග අතර යළි පෙළගැස්මක් ඇති විය හැකි බවද අවසාන මොහොතේදී ඒ පැත්තේ සිට මේ පැත්තට පනින අය වැඩි වනු ඇතැයිද එම අනාවැකියෙන් වැඩිදුරටත් කියැවිණි .
මන්ත්‍රීවරුන් 545 කින් සැදුම්ලත් ලෝක් සභාවට පත් කැරෙන මන්ත්‍රීන් දෙදෙනෙකුට ඡන්ද බලය නොමැති හෙයින් , ආණ්ඩුවක් නොවැටී පවත්වා ගෙන යාමට අවශ්‍ය අවම මන්ත්‍රී සංඛ්‍යාව 272 ක් වෙයි .
දිගු කලක් විශ්වවිද්‍යාලයීය ක්ෂේත්‍රයට සම්බන්ධ ව කටයුතු කරමින් ආර්ථික විද්‍යාව පිළිබඳ කෘති සම්පාදනය කරමින් තම දැනුම බෙදා දුන් නිසාවෙන් ම මෙතෙක් ඉන්දියාවේ අගමැති ධූරයට පත් වැඩි ම උගත්කමක් ඇති අගමැතිවරයා බවට පත් වන්නේ ද මන්මෝහන් සිං ය .
ඔහු අධ්‍යයන කටයුතු මගින් ලබා ගත් ආචාර්ය උපාධි වලට අමතරව මේ වන විට ඔහුට හිමි ව ඇති සම්මාන ආචාර්යය උපාධි සංඛ්‍යාව විස්සකි .
එකී සම්මාන උපාධි විස්සෙන් එකොළහක් ම පිරිනමා ඇත්තේ ඉන්දීය විශ්වවිද්‍යාලයන් මඟිනි .
ඒ තරමට ම ඔහු විසින් තමන් උපන් රටට කරන ලද සේවාව විශිෂ්ට ය .
ඉන්දීය නව ආර්ථික ප්‍රතිසංස්කරණ ක්‍රියාවලියේ පියා ලෙස සැලැකෙන මන්මෝහන් සිං සමාජ ජීවිතයේ දී තම දෑත් කිලිටි කර නොගත්තෙක් ද වෙයි .
සිය පිළිබිඹුව විශිෂ්ටත්වයට පත් කිරීමෙහිලා මේ තත්ත්වය ඔහුට මහෝපකාරී විය .
මෙකී පසුබිම යටතේ ඔහු ක්‍රියාකාරී දේශපාලනයට පිවිසෙන්නේ අනූව දශකයේ මුල් භාගයේ දී ය .
ඒ අනුව 1991 වසරේ දී ඉන්දියාවේ පාලන බලයට හිමිකම් කී පී . එන් . නාරසිම්මරාඕ අගමැති ගේ රජයේ මුදල් අමාත්‍ය ධුරයට පත් මන්මෝහන් සිං , එවකට ඉන්දියාව මුහුණ දුන් දැඩි ආර්ථික අර්බුදයෙන් රට ගොඩ ගැනීමේ බාරධූර කටයුත්ත ජයග්‍රාහී ලෙස අවසන් කිරීමට සමත් විය .
එහි දී බ්‍රිතාන්‍ය අගමැතිනි මාග්‍රට් තැචර් අනුගමනය කළ ආර්ථික පිළිPUNC ඔහු ඉන්දියාවට හඳුන්වා දුන්නේය .
එය ඔහු ගේ නාමය ඉන්දියාවේත් , විදේශ රටවලත් ඉහළින් සනිටුහන් කරන්නටත් , ඔහුට ඉහළ කීර්තියක් අත්කර දෙන්නටත් හේතු විය .
විවෘත ආර්ථික පිළිPUNC අනුගමනය කරමින් තම රට ඉදිරියට ගෙන යා යුතු යැයි කල්පනා කරන නව අගමැතිවරයා රාජ්‍ය මට්ටමේ ඉහළ ම ආර්ථික උපදේශක සේවාවන්ට දායක වීමෙන් විශාල පලපුරුද්දක් ලබා ඇත්තෙකි .
තම ජනතාව ආර්ථික අගාධයෙන් ගොඩ ගැනීම සඳහා ම තමන් ආර්ථික විශේෂඥයකු බවට පත් වූයේ යැයි කියන ඔහු , එතෙක් ඉන්දියාවේ ක්‍රියාත්මක වූ සෝවියට් රුසියානු ආර්ථික මොඩලය අහෝසි කෙළේ මුදල් අමාත්‍යවරයා වූ කල්හි ය .
හෙතෙම දැන් රටේ අගමැතිවරයා බවට පත් ව සිටී .
ඔහු දැන් ප්‍රතිඥා දී සිටින්නේ " ඉන්දියාව ආර්ථික ප්‍රතිසංස්කරණයේ ආදර්ශයක් කරන බවට ය .
" ඉන්දීය පුරවැසියකුට ලැබෙන පද්ම විභූෂණ නමැති ඉහළ පෙළේ ගෞරව නාමය හා නික්කි ආසියානු සම්මානය ඇතුළු අනේක ගෞරව සම්මානයන් ගෙන් පිදුම් ලැබ සිටින මන්මෝහන් සිං කොතරම් නම්බුනාම ලැබුව ද " පොළොවේ පය ගසා සිටින අති සරල මිනිසෙකැ " යි ඔහු ගේ සොහොයුරු සුර්ජිත් කියයි .
සෑම විට ම දුප්පතුන් හා ඔවුන් ගේ ආර්ථික අහේනිය පිළිබඳව කනගාටුවට පත් වන මන්මෝහන් සිං , දිළින්දන්ට ආර්ථික අගාධයෙන් ගොඩ ඒම සඳහා අත හිත දිය යුතු ය යන මතයෙහි පිහිටා කටයුතු කරන්නකු ලෙස ද ප්‍රකට ය .
අනෙක් අතට , බටහිර විරෝධය සහ මුස්ලිම් විරෝධය ඔස්සේ ජාත්‍යන්තර සහ ජාතික වශයෙන් අන්තවාදයේ අගාධයකට රට ඇද දමනු ඇතැයි බොහෝ විචාරකයනට පෙනුණු බිජේපීයේ දේශපාලනයට නතු වූ ඉන්දියාව , දකුණු ආසියාව තුළ ඇමරිකාවේ ඉතාම වැදගත් " පාර්ශ්වකරුවා " බවට පත් වීමත් , ජන්ම වෛරයකින් වෙන්වී සිටි පාකිස්තානය සමඟ සංහිඳියාවක් ඇති කර ගැනීමට , බීජේපීයේ " හින්දූත්වය " බාධාවක් කර නොගැනීමත් වජ්පායිගේ සාධන අතුරෙහි කැපී පෙනේ .
ජාතික ප්‍රජාතන්ත්‍රවාදී සන්ධානයේ මුළු මැතිවරණ ව්‍යාපාරයම , වජ්පායිගේ පෞද්ගලික ප්‍රතිරූපය වටා ගොඩ නඟා ඇත්තේ අවුරුදු පහක් තුළ ඉන්දියාව සුපිරි ආර්ථික බලවතකු බවට පත් කිරීමේත් පකිස්තානය සමග ඇති කර ගත් සංහිඳියාව , අර්ධ මහාද්වීපය තුළ ස්ථාවර සාමයක් බවට පත් කිරීමේත් ප්‍රතිඥාව සමඟය .
පසුගිය දෙසැම්බරයේදී පැවැති ප්‍රාන්තීය මැතිවරණ හතරකින් තුනක්ම ජය ගනිමින් , කොංග්‍රසය පරාජිත තරගකරුවකුගේ අවාසිදායක ඉසව්වක් තුළ සීමා කිරීමට හැකි වීම , ඡන්ද දේශපාලනයේදී ජයග්‍රාහක මානසිකත්වයකින් සිය අනුගාමිකයන් උද්දාම කරවීමට වජ්පායි නායකත්වය විසින් උපයෝගී කර ගෙන තිබේ .
ඉන්දීය ඡන්දදායකත්වයේ වැදගත් කොටසක් වන මුස්ලිම්වරුන් වෙත මිත්‍රත්වයේ හස්තය දිගු කිරීමේ අලුත් ප්‍රවණතාවක්ද වජ්පායිගේ නායකත්වය යටතේ දැක ගත හැකි විය .
මෙවර මහ මැතිවරණය ඉන්දියාවේ අතිශය ජනාකර්ෂණීය තනිකඩයා ලෙස සැලැකෙන 79 හැවිරිදි අගමැති වජ්පායි සහ රටේ ඉතාම ගරු කටයුතු වැන්දඹුව ලෙස සැලැකෙන සෝනියා ගාන්ධි අතර ජනතා පිළිගැනීම උරගා බැලෙන තරගයක් ලෙස සරල ලෙස විස්තර කිරීමේ වෑයමක් මෙන්ම ආගමික අන්තවාදයේ අත්තිවාරම මත ගොඩ නැඟුණු දක්ෂිණාංශික මතවාදය සහ අනාගමික ප්‍රජාතන්ත්‍රවාදී බලවේග අතර දේශපාලන සටනක් ලෙස වඩා ගැඹුරු ලෙස විග්‍රහ කිරීමේද ප්‍රයත්න ද දක්නට වෙයි .
1989 දී ලෝක් සභාවේ ආසන දෙකක නොවැදගත් බලවේගයක් ලෙස ඉන්දීය පාර්ලිමේන්තු ක්‍රමය තුළින් මතු වූ දේශපාලන බලයේ කළලයක් වූ බීජේපීය අවුරුදු කිහිපයක් තුළ රටේ ඉතාම ස්ථාවර සභාග ආණ්ඩුව දක්වා වර්ධනය කර ගැනීමට හැකි වීම , මූලික වශයෙන් අගමැති වජ්පායිගේ ආකර්ෂණීය දේශපාලන ප්‍රතිරූපය ඔස්සේ ලත් ජයග්‍රහණයක් ලෙස සැලැකේ .
අන්ත ආගම්වාදී " කුම්භාණ්ඩයන්ගේ " පක්ෂයක් ලෙස ජාතිකව සහ ජාත්‍යන්තර සැලැකුණු බීජේපීයට නව මුහුණුවරක් ලබා දීමට වජ්පායි සමත් වූ බව ඔහුගේ විවේචකයෝ ද පිළි ගනිති .
නේරු - ඉන්දිරා යුගවල වමට බර මැද මාවතේ සිට දකුණට බර මැද මාවතක් ඔස්සේ ඉන්දියාව ගමන් කිරීමට පටන් ගත්තේ පශ්චාත් නේරු යුගයේ කොංග්‍රස් නායකත්වයට පත් පෙරළිකාරයකු ලෙස සැලකෙන නරසිංහ රාඕ යටතේය .
මේ අනුව , වර්තමාන ඉන්දියාව ආර්ථික ක්ෂේත්‍රයේදී දකුණට බර ප්‍රතිසංස්කරණ මාවතක පැවැතීම හුදෙක් වජ්පායිගේ ප්‍රතිපත්තිවල ප්‍රතිඵලයක්ම නොවේ ; නොවැළැක්විය හැකි ජගත් ප්‍රවණතාවලට අනුගත වෙමින් පෙරට ඇදුණු තර්කානුකූල ප්‍රතිඵලයකි .
ආර්ථික ප්‍රතිසංස්කරණ . ආන්ද්‍රා ප්‍රාන්තිය මැතිවරණ ප්‍රතිඵලය ද සමඟ එකට ගෙන , ඉන්දියාවේ පාර්ලිමේන්තු මහා මැතිවරණයේ ප්‍රතිඵල විමැසීමේ දී සමස්තයක් වශයෙන් කැපී පෙනෙන දේශපාලන පණිවිඩය වන්නේ ආර්ථික ප්‍රතිසංස්කරණ වල නාමයෙන් ගෙන යන , පෞද්ගලීකරණය පාදක කරගත් දක්ෂිණාංශික ප්‍රතිපත්ති කෙරෙහි ජනතාව දක්වන විරෝධයයි .
විවෘත ආර්ථිකයට මානුෂික මුහුණුවරක් දීම දකුණු ආසියාතික රටවල දී අත්‍යාවශ්‍ය දෙයක් වී ඇති බව එමගින් ඉතා ප්‍රබල ලෙස කියැවෙයි .
දිදුලන ඉන්දියාවක් පිළිබඳව වජ්පායි පාලනය විසින් ගෙන යන ලද ප්‍රචාරය ඉන්දියාවේ පොදු ජනකාය විශේෂයෙන් ම ග්‍රාමීය දිළිඳු පන්තිය මෙන් ම නාගරික අඩු ආදායම් කොටසක් ද විස්ව සරණාත්මක ලෙස ප්‍රතික්ෂේප කර ඇති බව පැහැදිලියි .
කුර්මුක් සිං මහතා තම පුතා රටේ අනාගත අගමැති වන්නේ ය යන අනාවැකිය එදා පළ කරන්නට ඇත්තේ හිතළුවක් ලෙසින් නොව , තම පුතු ගේ ක්‍රියා කලාපය දැකීමෙනි .
මන්මෝහන් සිං නිතර දෙවේලේ ඇලී ගැලී සිටියේ පොතපත සමඟිනි .
තම සොහොයුරු සොයුරියන් කුමක් කළත් , කීවත් , ඒ වෙත ඇදී නො ගිය ඔහු සැම විට ම පොතකට ම එබීගෙන සිටි බව අද ඔහු ගේ බාල සොහොයුරා සිහි කරන්නේ අප්‍රමාණ සෙනෙහසිනි .
සිය පමණ දැන ගත් මන්මෝහන් සිං තම මාපියනට පීඩා කිරීම වෙනුවට තෝරා ගත්තේ , අවශ්‍ය දේ ලබා ගත හැකි වෙනත් විකල්ප මාවත් ය .
පහසුකම් නැති නිවසකින් පහසුකම් ඉල්ලා හඬා වැටෙනු වෙනුවට ඔහු පාරට බැස්සේය .
වීදි ලාම්පුවෙන් නිදිවරා ගෙන පොත පත හැදෑරුවේ ය .
ඔහු ගේ ආරම්භක පාසල වූයේ ද සුභසාධක සමාජයක් විසින් මෙහෙයවන සමාජ සේවා පාසලකි .
සාමාජිකයන් බහුල සාම්ප්‍රදායික පවුලක් වූ තම නිවස තුළ හිඳ සිත එක අරමුණක තබාගෙන යමක් උගැනීම උගහට වූයෙන් " වල්පල් " දොඩමින් කාලය කා දමනු වෙනුවට මන්මෝහන් ගේ කාලය පොතපත ඇසුරෙහි ගෙවුණු බව ඔහු ගේ බාල සොහොයුරා කියයි .
එලෙස ඉතා ඕනෑකමකින් හා දැඩි කැපවීමකින් අධ්‍යයන කටයුතු වල නියැලුණු මන්මෝහන් සිං ට තම දක්ෂතාව නිසා ම පන්ජාබ් විශ්වවිද්‍යාලයෙන් අනතුරුව දිල්ලි නගරයේ අර්ථශාස්ත්‍රය උගැන්වෙන ' Delhi School of Economics ' උසස් අධ්‍යාපන ආයතනයෙත් අධ්‍යාපනය ලැබීමට අවස්ථාව ලැබිණි .
එහි ප්‍රතිඵලයක් වශයෙන් ලද ශිෂ්‍යත්වයෙන් ඔක්ස්ෆර්ඩ් හා ක්‍රේම්බ්‍රිජ් යන ලොව සුපතල විශ්වවිද්‍යාලයන්ට ඇතුළත් වූ හෙතෙම ආර්ථික විද්‍යාව පිළිබඳ ආචාර්යය උපාධිය දිනාගත්තේ ය .
ඔහු ගේ ජීවන ගමන අතිශය ඉහළ තලයක් කරා රැගෙන ඒමට එකී අධ්‍යාපනය ප්‍රමුඛ වීය .
අතිශය දුෂ්කර , අගහිගකම්වලින් පිරි තම ජීවිතයේ ආරම්භක කාලපරිච්ඡේදයට දිරියෙන් මුහුණ දුන් මන්මෝහන් සිං , 1957 වසරේ දී පංජාබ් සරසවියේ ගුරු මඩුල්ලට එක් වීමෙන් තම වෘත්තීය ජීවිතය ආරම්භ කළේ ය .
අනතුරුව 1969 - 71 වසරවල දිල්ලි විශ්වවිද්‍යාලයේ අන්තර්ජාතික වෙළෙඳාම පිළිබඳ මහාචාර්යවරයා ලෙසත් , 1976 වසරේ දී ජවහර්ලාල් නේරු විශ්වවිද්‍යාලයේ ගෞරව මහචාර්යය ධුරයේත් කටයුතු කෙළේ ය .
ඔහු උගත් සෑම විශ්වවිද්‍යාලයක ම ආචාර්යවරයකු ලෙස ද සේවය කිරීමට තරම් ඔහු සමතෙකි විය .
මහා මැතිවරණයේ විවාද රහිත වීරවරිය ලෙස ඉන්දීය ජනමතය ඔස්සේ උස්ව නැඟී සිටින කොංග්‍රස් නායිකා සෝනියා පරාජයෙන් ඇද වැටී , දේශපාලන වශයෙන් ආබාධිතව පැවැති පක්ෂයක් යළි ගොඩ ගැනීමට පමණක් නොව , විජාතිකත්වය පිළිබඳ දේශපාලන අවලාදය මධ්‍යයේ කෝටි සංඛ්‍යාත ජනතාවකගේ විශ්වාසය සිය නායකත්වය වටා ගොනු කර ගනිමින් , ඉන්දියාවේ ඉරණම අතට ගත් නව නායිකාව බවට පත්ව ඇත්තී , ඉතිහාසගත ජයග්‍රහණයෙකදී නිහතමානිත්වයේ ආභරණයෙන් සිය ප්‍රතිරූපයට තව දීප්තියක් එකතු කර ගනිමිනි .
සෝනියා ඉන්දියාවේ නව අගමැති වේද යනු තවම විවෘත ප්‍රශ්නයකි .
එහෙත් කොංග්‍රස් පක්ෂයට සහ එහි මිතුරු පක්ෂවලට ලැබුණු ජනවරම , විජාතිකත්වය සාධකයක් කර ගනිමින් ඇයට එරෙහිව ගොනු කැරුණු විරෝධතා ජනතාව විසින් ප්‍රතික්ෂේප කරනු ලැබීමකි .
මේ නිසා ඇය අගමැති වේද , නැතිද යනු දැන් ඇය විසින් ම ගත යුතුව ඇති තීරණයකි .
අගමැති පුටුවේ කවුරුන් වාඩි වුවත් , එය පිටුපස ඇති ජංගම බලය ඇයට වනු ඇති බවට නම් සැකයක් නැත .
බී . ජේ . පී . දේශපාලනයට එරෙහිව පෙළ ගැසෙන ඉතා පළල් සංධානයක් වීමේ හැකියාව හැරෙන්නට , ඉන්දියාවේ නව රජයේ හැඩරුව තවම හරිහැටි පැහැදිලි නැත .
කෙසේ වුවද ලොව විශාලතම ප්‍රජාතන්ත්‍රවාදී රටේ මැද මාවත් දේශාපලනය සහ ප්‍රගතිශීලී වාමාංශය අතර සුසංයෝජනයක් වේ නම් , එය හමුවේ නව අවස්ථා පමණක් නොව තියුණු අභියෝග ද හට ගැනෙනු දැක ගත හැකි වනු ඇත .
( තව ලිපියක් ලබන සතියේ ) ආගමික අන්තවාදයේ දේශපාලන අගතියෙන් නිදහස් වූ ප්‍රජාතන්ත්‍රවාදී දේශයක් තුළ සාධාරණ සමාජයක් ගොඩනැඟීමේ අරමුණ කරා ළඟාවීමේ දී රට තුළ ප්‍රගතිශීලී වාමාංශික කොටස්වල සහාය ගොනු කර ගැනීමට සෝනියාගේ කොංග්‍රසය සමත් වූ අතර , සන්ධාන යුගයේ පාර්ලිමේන්තු දේශපාලනයේ තවත් දකුණු ආසියාතික අත්දැකීමක් ලෙස සලකන විට ශ්‍රී ලංකාවේ හට ගත් උන්නතිකාමී පෙරළියට සමගාමි වූ නව පෙළගැස්මක් ඉන්දියාව තුළ යළි හට ගැනෙමින් ඇතැයි පෙනී යයි .
ගෝලීයකරණයේ අයහපත් බලපෑම අවම කර ගැනීමේ දී මේ පෙළගැස්ම ඔස්සේ ඉන්දියාව ලබන යම් සාර්ථකත්වයක් වේ නම් , එය සංවර්ධනය වෙමින් ඇති අනෙක් රටවලට ද යහපත් බලපෑමක් ගෙනෙනු ඇතැයි සිතිය හැකි ය .
කලාපයීය බලවතකු ලෙස දකුණු ආසියාව තුළ ඉන්දියාව උසුලන ප්‍රමුඛ තත්ත්වය දෙස විමසන විට , ඉන්දියාවේ අභ්‍යන්තර දේශපාලන පෙරළියකින් ඇති විය හැකි කලාපීය පිටාරය ගැන ද නිතැතින් ම අපගේ අවධානය යොමු වෙයි .
මේ අතුරින් ක්ෂණිකව සංවේදිතාවක් දක්වන්නේ පාකිස්තානයයි .
ඉන්දු – පාකිස්තාන් සබඳතා පිළිබඳ ඉතිහාසයේ දී ගැටුම් අභිමුඛතාවේ සීතල යුද්ධ ස්ථාවරයේ සිට සංහිඳියාවේ නව සහයෝගිතා යුගයක් කරා පිය නඟමින් පසුගිය වසරෙක කාලය තුළ අඟනා පුරෝගාමිත්වයක් දැක්වූ අගමැති වජ්පායි කෙරෙහි විශේෂ මනාපයක් දැක්වීමට පාකිස්ථනයට හේතු ඇතත් , කොංග්‍රසයේ නායකත්වයෙන් යුතු නව ඉන්දීය රජයක් සමඟ ඒ අයුරින් ම වැඩ කරමින් දෙරට අතර සාම කියාදාමය පෙරට ගෙන යාමට හැකි වේ යයි , පාකිස්තානය සඳහන් කර ඇත්තේ මහමැතිවරණ ප්‍රතිඵලයෙන් පසු මුල් ප්‍රතිචාරය දැක්වූ විදේශ රට වශයෙනි .
ඉන්දු - පාකිස්තාන් සංහිඳියාව තවදුරටත් වැඩි දියුණු කිරීමට තමන් දක්වන කැපවීම සෝනියා විසින් ද ප්‍රකාශ කර ඇත .
විදෙස් විත්ති .
බිම් මට්ටමේ කතිර විප්ලවයක් .
සරත් කුරේ .
ඉන්දියාවේ 13 වැනි පාර්ලිමේන්තු මහා මැතිවරණයේ ප්‍රතිඵලය ලොවට දැනෙන්නේ බිම් මට්ටමේ සැඟවී පැවැති දේශපාලන කාල බෝම්බයක් පිපිරී ගිය අයුරකිනි .
තුන් වැනි ලෝකයේ රටෙක බහුතර දුගී ජනතාව විසින් සිදු කැරුණු නිහඬ විප්ලවයක් ලෙස පාර්ලිමේන්තු ප්‍රජාතන්ත්‍රවාදය පිළිබඳ ජගත් වංශ කතාව තුළ එය සටහන් වෙයි .
එම ජනතාවගේ අභිලාෂයක් මෙම ඡන්ද ප්‍රතිඵලයෙන් පිළිබිඹු වුව ද ඔවුන්ගේ ප්‍රාර්ථනයන් ඉටු කිරීමට ඉන්දියාවේ නව රජ සමත් වේද යන ප්‍රශ්නයට කාලය විසින් පිළිතුරු සැපයෙනු ඇත .
පසුගිය දෙසැම්බර් මාසයේදී ඉන්දියාවේ ප්‍රාන්ත හතරෙක පැවැති ඡන්ද විමසිම්වලින් තුනක් ජය ගැනීමට අගමැති අතල් බෙහාරි වජ්පායිගේ නායකත්වයෙන් යුතු ජාතික ප්‍රජාතන්ත්‍රවාදී සංධානය සමත් වූ තැන් සිට පාර්ලිමේන්තු මහා මැතිවරණයේදී ඔවුන්ගේ පහසු ජයක් පිළිබඳ අපේක්ෂා ඉහළ නැඟෙන්නට විය .
සිය පාර්ලිමේන්තු වරමේ නිල කාලය ලබන ඔක්තෝබරය තෙක් වලංගුව තිබුණත් , 13 වැනි පාර්ලිමේන්තුව තෝරා පත් කැරීමේ මහා මැතිවරණය හය මාසයක් කල් තියා පැවැත්වීමට වජ්පායි අගමැතිවරයා තීරණය කෙළේ නවදිල්ලි මහ නාගරික ප්‍රදේශය හැර , ප්‍රාන්ත තුනකදී ලත් දෙසැම්බර් ජයග්‍රහණයෙන් ලත් තර්කානුකූල උද්දාමය ඇතිවය .
කෙසේ වුව ද , බී . ජේ . පී . නායකත්වයෙන් යුතු ජාතික ප්‍රජාතන්ත්‍රවාදී හවුල් ආණ්ඩුව මුහුණ දී ඇති ප්‍රශ්න සහ අභියෝග පැවැතියත් , පාර්ලිමේන්තුව වේලාසනින් විසුරුවා හැරීමේ තීරණය ගැනීමේ දී ප්‍රාන්තිය මැතිවරණ ජයග්‍රහණයට අමතරව බලපෑ ප්‍රධාන කරුණ වූයේ ඉන්දියාවේ ඉතාම ජනප්‍රිය අගමැතිවරයෙකු ලෙස වජ්පායි පිළිබඳව ගොඩනැඟී තිබුණ ප්‍රතිරූපයයි .
1999 වර්ෂයේ සිට , ඉන්දීය ඉතිහාසයේ ඉතාම පළල් සංයුතිය සහිතව , පක්ෂ 24 කින් ගොඩනැගුණු ජාතික ප්‍රජාතන්ත්‍රවාදි සන්ධාන රජය ප්‍රතිපත්තිමය ක්ෂේත්‍රයේ දී ප්‍රධාන ජයග්‍රහණ තුනක් ලබා තිබීමේ සාර්ථකත්ව වාර්තාව ද ඉක්මන් මහා මැතිවරණ තීරණයට බල පෑවේය .
ඉලක්කම්වලින් පෙන්නුම් කැරුණු ආර්ථික සංවර්ධන සාධකත් , පකිස්තානය සමඟ දහසක් සබඳතා ඇති කර ගැනීමේ අරමුණ ඇතිව වජ්පායිගේ මූලිකත්වයෙන් ඇති කර ගත් සංහිඳියා පිළිPUNC ඔස්සේ නෙලා ගත හැකි සාමයේ ප්‍රතිලාභ පිළිබඳ ආකර්ෂණීය චිත්‍රයක් වශයෙනි . මෙයට අමතරව , ඉන්දියාවේ ජාත්‍යන්තර කේවල ශක්තිය නොකඩවා ඉහළ යාමේ සාර්ථක විදේශ ප්‍රතිපත්ති සාධකය ද උලුප්පා දැක්විණි .
ආර්ථික ප්‍රතිසංස්කරණ සහ නවීකරණය ඔස්සේ වජ්පායි නායකත්වය යටතේ වහා පෙර ගමනෙක යෙදෙන ඉන්දියාව 2020 වසර වන විට ආර්ථික සුපිරි බලවතෙකු බවට පත්වීමේ හැකියාව පිළිබඳ සුභාරංචිය ද නොඅඩුව පැතිර යන්නට සැලැස්විය .
විදෙස් ලිපිය – 2 බී . ජේ . පී . යේ පාර්ලිමේන්තු මැතිවරණ පරාජයට කලින් ආන්ද්‍රා ප්‍රදේශයේ චන්ද්‍රබාබු නායිදු පරාජය වූ විට බොහෝ විචාරකයන් කියා සිටි දෙයක් වූයේ ඉන්දීය දේශපාලනයේ ලෝක බැංකු සුරතලා පොදු ජනතාව විසින් ප්‍රතික්ෂේප කර ඇති බවයි .
මෙය ඉතා දක්ෂ දේශපාලකයකු ලෙස සැලැකෙන නායිදු කෙරෙහි පෞද්ගලිකව එල්ල කැරුණු සරදමක් නොව ඉන්දීය දේශපාලනයේ වත්මන් ප්‍රවණතා වලට අදාළ නිරීක්ෂණයක් බව මහ මැතිවරණ ප්‍රතිඵලය සමඟ සසඳන විට පෙනී යයි .
වජ්පායි නිසැකයෙන් ම සාර්ථක ඇමැතිවරයකු වුව ද ඔහුගේ පාලනය යටතේ ඉන්දියාව ලැබූ සංවර්ධනයේ ප්‍රතිලාභ ඉන්දියාවේ කෝටි සංඛ්‍යාත දුගී ජනතාවට ලැබුණේ නැත .
ඉන්දීය මහ මැතිවරණය : සභාග යුගයේ තවත් අභියෝගයක් සරත් කුරේ නව සහශ්‍රකයේ විශාලතම පාර්ලිමේන්තු මැතිවරණ මෙහෙයුම ලබන අඟහරුවාදා අපේ අසල්වැසි ඉන්දියාවේ දී ඇරැඹෙයි .
ඒ , බ්‍රිතාන්‍ය ආධිපත්‍යයට එරෙහිව ගෙන ගිය ආශ්වාදජනක ජාතික නිදහස් සටනෙක ප්‍රතිඵල ලෙස ස්වාධීනත්වය දිනා ගත වූ පනස්හත් වසරෙක කාලය තුළ එරටෙහි පැවැත්වෙන දොළොස්වැනි පාර්ලිමේන්තු මහ මැතිවරණය ඔස්සේය .
මෙවර ඉන්දීය පාර්ලිමේන්තු මහ මැතිවරණයේ ඡන්ද විමැසීම් ක්‍රියාවලිය අප්‍රියෙල් 20 , 26 සහ මැයි 05 සහ 10 සිව් දිනවලදී පැවැත්වෙයි .
බහු පක්ෂ පාර්ලිමේන්තු ප්‍රජාතන්ත්‍රවාදයේ ශික්ෂා පදය අකුරටම රැකීම කෙසේ වුවත් එය පාලන රටාවක් ලෙස පිළිගෙන ඇති ලොව රටවල් සියල්ල අතුරින් විශාලතම දේශය ඉන්දියාව වන හෙයින් එය ලොව විශාලතම ප්‍රජාතන්ත්‍රවාදී රට ලෙස සැලැකෙයි .
හැටපන් කෝටියක් ඡන්දදායකයන් අතුරින් සැලකිය යුතු ප්‍රතිශතයක් සිය දේශපාලන හෘදය සාක්ෂියේ තීන්දුව දී ඇත්තේ කෙසේදැයි දැන ගත හැකි වන්නේ මැයි 13 වැනිදා ඇරැඹෙන ඡන්ද ගණන් කිරීමේ ක්‍රියාදාමය අවසන , ස්වාධීන මැතිවරණ කොමිසම විසින් ප්‍රකාශයට පත් කැරෙන ප්‍රතිඵල ලැයිස්තුව අනුවය .
පාර්ලිමේන්තු ක්‍රමය පවතින රටවල දේශපාලනය ගැන උනන්දුවක් දක්වන්නන් අතර පැතිරෙන " ඡන්ද උණ " ට සම්බන්ධ තවත් රෝග ලක්ෂණයක් වන පූර්ව මැතිවරණ ජනමත විමැසුම්වල මුල් අවස්ථාවේදී පළ වූ අනාවැකි අනුව නම් , අගමැති අතාල් බෙහාරි වජ්පායිගේ භාරතීය ජනතා පක්ෂයේ නායකත්වයෙන් යුතු ජාතික ප්‍රජාතන්ත්‍රවාදී සන්ධානය , සෝනියා ගාන්ධිගේ කොංග්‍රස් පක්ෂයට වඩා බොහෝ ඉදිරියෙන් සිටින බවක් පෙන්නුම් විය .
ඒ මුල් විමසුම්වලින් ඉඟි කැරුණේ වජ්පායිට " සටනක් නැති " තරම් බවය .
පෙරේදා වන විට පිළිබිඹු වූ ප්‍රවණතා අනුව වුවද බීජේපිය ඉදිරියෙන් සිටියත් කලින් දක්නට වූ පැහැදිලි වාසිය අනුක්‍රමයෙන් පහත වැටෙමින් ඇති බවක් කියැවිණි .
කොංග්‍රස් පක්ෂ ජයග්‍රහණයක් වෙනුවෙන් ඔට්ටු අල්ලන්නන් එතරම් ඇති බවක් පෙනෙන්නට නොතිබුණත් , සෑහෙන " සටනක් දෙන " ඉසව්වක් කරා විපක්ෂය ගමන් කරමින් ඇතැයිද ඇතැම් සමීක්ෂණයකින් දැක්විණි .
මේ මහ පක්ෂ දෙකටම සම්බන්ධ නැති නොබැඳි තුන්වැනි බලවේගයක් ලෙස පැත්තකින් සිට මැදට පනින කුඩා පක්ෂ සහ ප්‍රාන්තීය පක්ෂ රැසක් පවතින බව සැලකිල්ලට ගත් විට මහ පක්ෂවලින් එකකටවත් බහුතර බලයක් නැති " අඩමාන " පාර්ලිමේන්තුවක් තුළ " රජා තැනීමේ " කාර්යභාරය කවුරුන් සතු වේදැයි යන කුතුහලයද ඇවිස්සෙයි .
මහ මැතිවරණ ප්‍රතිඵල ඔස්සේ එබඳු " හෝන්දු මාන්දු " බවක් ඇති වුවහොත් මැයි මාසයේ අටවා ගැනෙන නව ආණ්ඩුවට " වාරුව " සැපයීමේදී ප්‍රාන්තීය පක්ෂවල " මුක්කුව " තීරණාත්මක සාධකයක් බවට පත් වෙන්නේ , එක පක්ෂයකටවත් නොගෑවී " නොබැඳි පිළිPUNCක් " ගෙන යන අතර පක්ෂ දෙක සමඟම මුකුළු කරමින් සිටින කුඩා කණ්ඩායම් වලට ද අලුත් දේශපාලන වලංගු බවක් ලබා දෙමිනි .
මෙවර මහ මැතිවරණයේ " සන්ධානගතවීම් " ඔස්සේ දක්නට වූ සැලකිය යුතු විපර්යාසයක් වූයේ බීජේපීය සහ කොංග්‍රසය සමඟ ගියවර වෙන් වෙන්ව ගොනු වී සිටි තමිල්නාඩු හිටපු මහ ඇමැති කරුණානිධිගේ ඩීඑම්කේ සහ මහ ඇමැතිනි ජයලලිතා ජයරාම්ගේ ඒඩීඑම්කේ පක්ෂ දෙක තම තමන්ගේ පැති මාරු කර ගැනීමය .
ඔරුව කොයි අත පෙරැලුණත් හරි යැයි කිව හැකි අන්දමේ නිරික්ෂණයක්ද එක් සමීක්ෂකයෙකුගෙන් ගිය සතියේදී පළ විය .
" භාරතීය ජනතා පක්ෂයටම ලැබෙන ආසන සංඛ්‍යාව ඉහළ යන අතර , ජාතික ප්‍රජාතන්ත්‍රවාදී සන්ධානය තුළ එහි සගයන්ගේ ආසන ගණන අඩු වෙනු ඇත .
අනෙක් අතට , කොංග්‍රස් ආසන සංඛ්‍යාව අඩු වෙන අතර , එහි සගයන්ගේ සහ තුන්වන බලවේග පක්ෂවල ආසන ගණන ඉහළ යනු ඇත .
" එදා මහ මැතිවරණයට තරග නොකොට ම මුදල් ඇමැතිවරයා වූ මන්මෝහන්සිං මෙදා රටේ අගමැති වූයේ ද ජනතාව අතරට ගොස් ඡන්දය ඉල්ලීමකින් තොරව ය .
එනිසා ම දෝ මෙවර අගමැති ධුරය සඳහා ඔහු ගේ නම යෝජනා වෙත් ම ඔහු කීවේ , මම දේශපාලනයට ඒම ම අහම්බයක් . අද වන තුරුත් මට දේශපාලනය තේරුම් ගන්න බැරි වෙලයි තියෙන්නෙ . මට වඩා අගමැතිකමට සුදුසු අය බොහෝ දෙනෙක් කොංග්‍රසයේ ම ඉන්නවා .
" යනුවෙනි .
එහෙත් වික්ටර් හියුගෝ ගේ සුප්‍රසිද්ධ කියමන වන " යම් සිතිවිල්ලක් ක්‍රියාවෙහි යෙදවිය යුතු වේලාව පැමිණි කල්හි ලොව කිසිදු බලවේගයකට එය වැළැක්විය නොහැක්කේ ය " යන්න තම උදාන වාක්‍ය කොට ගත් මන්මෝහන් සිං අගමැති වීම ද ඔහු ගේ උදාන වාක්‍ය අනුව ම සිදු වූවා වැනි ය .
නිදහස් ඉන්දියාවේ පනස් හත් වසරක ඉතිහාසයේ හින්දු නොවන පළමු අගමැතිවරයාත් , ඉන්දියාවේ හා ලෝකයේ පළමු වන සික් ජාතික අගමැතිවරයාත් වන්නේ මන්මෝහන් සිං ය .
සිය කෝටියක ජනතාවට නායකත්වය දීමේ භාරදූර වගකීම පැවැරී ඇති 71 වැනි වියේ පසුවන මන්මෝහන් සිං දූවරුන් තිදෙනකු ගේ පියෙකි .
ඔහු ගේ බිරිය කුර්සරන් ගවුර් ය .
සික්වරුන් ගේ ලා නිල් පැහැති සාම්ප්‍රදායික හිස් වැස්මක් නිරන්තරයෙන් හිසලා ගෙන සිටින මොහු ස්වදේශීය කපු රෙද්දෙන් මසන ලද කුර්තා ඇඳුමටත් , එළවළුවලටත් දැඩි කැමැත්තක් දක්වන්නෙකි .
1932 සැප්තැම්බර් 26 වැනි දා පංජාබයේ දිළිඳු ගොවි පවුලක උපන් මන්මෝහන් සිං සිය අප්‍රතිහත ධෛර්ය නිසාවෙන් ම අද භාරත දේශයේ අග්‍රාමාත්‍ය ධුරය හොබවන ආචාර්ය මන්මෝහන් සිං බවට පත් ව සිටී .
ඔහු ගේ ඒ කැපවීම හා මඟ පෙන්වීම මතුවටත් එලෙස ම පවතීනම් එය භාරතයේ මතු යහපතට හේතු වනු නිසැක ය .
රවී රත්නවේල් ඔවුන්ගේ ප්‍රමුඛතාව වූයේ පරිගණක යුගයේ නව තාක්ෂණය වැළඳ ගැනීම නොව කුසට අහරක් , බීමට දිය පොදක් , ගමට පාරක් , පවුල නඩත්තු කර ගැනීමට රැකියාවක් ලබා ගැනීම ය .
කොම්පැනිකාරයන්ගේ ඉන්දියාවක් විසින් සංවර්ධනයේ ප්‍රතිලාභ උරා ගනු ලබද්දී , නැති බැරි ජනතාව පවුල් පිටින් ඡන්ද පොළට ඇදී ගොස් බී . ජේ . පි . සහ එහි හවුල්කාර පක්ෂ ප්‍රතික්ෂේප කළහ .
සෝනියාගේ කොංග්‍රසය ඇතුළු සෙසු මිත්‍ර පක්ෂ මේ නැති බැරි බහුතරයේ අසහනයට නිවැරදි ලෙස ආමන්ත්‍රණය කර මහ මැතිවරණයේ ජය කණුව කරා ළඟා වී ඇතත් , ඔවුන්ගේ සාර්ථකත්වය රැඳී ඇත්තේ ඒ ජනකාය තෘප්තිමත් කිරීමට සමත් වන ප්‍රමාණය අනුව ය .
මේ හැරෙන්නට , පසුගිය මහා මැතිවරණ දෙක සමඟ සසඳන විට දේශපාලන වශයෙන් වඩා වැඩදායක ප්‍රවණතාවක් මෙවර මහා මැතිවරණයේදී දක්නට තිබිණි .
එම මහා මැතිවරණයේ ප්‍රධාන වශයෙන් සාකච්ඡා වූයේ ආගමිකත්වය සහ කුල පදනම උඩ ගොඩ නැගුණු ප්‍රශ්න වුව ද , මෙවර බොහෝ දුර කතිකා වූයේ සමස්තයක් වශයෙන් පොදු ජනතාව එදිනෙදා මුහුණ දෙන ජීවන ගැටලු ගැන ය .
ජාතික ප්‍රජාතන්ත්‍රවාදී සන්ධානයේ මෙම ප්‍රතිපත්තිමය පදනම අභියෝගයට ලක් කරන කොංග්‍රසය , ආර්ථික පෙරමුණේදී වජ්පායි නායකත්වය හෑල්ලුවට ලක් කරන්නේ සංගයක් නැතිව ජාතික සම්පත් විනාශ කරන වත්මන් පෞද්ගලිකරණ ප්‍රවණතාව වෙනස් කරමින් , ප්‍රතාපවත් සංවර්ධන ප්‍රයත්නයකට උර දෙන බවට ප්‍රතිඥා දෙමිනි .
මූල්‍ය අංශවලදී තරගකාරිත්වයට දිරි දෙන අතරම , රාජ්‍ය බැංකුවලට පුළුල් නිදහසක් සහ නව අවස්ථා ලබා දෙන බවට එය ප්‍රතිඥා දෙයි .
යටිතල පහසුකම් ඇතුළු ප්‍රධාන අංශවලදී රාජ්‍ය අංශය ශක්තිමත් කිරීම එහි තවත් ප්‍රතිඥාවකි .
ඇමරිකා එක්සත් ජනපදය සමග සබඳතා තර කර ගැනීමේදී පමණට වැඩියෙන් අවනත වීමේ පිළිවෙතක් ගෙන යන වජ්පායි පාලනය , පාකිස්තානය සමග සාමයක් ඇති කර ගැනීමට යන්නේ ඉන්දියාවේ ජාතික යහපත ගැන එතරම් තැකීමක් නැතිව බවට ද කොංග්‍රසය චෝදනා කරයි .
පාකිස්තානය ගැන සිය පිළිවෙත පස්වසරක් තුළ පස්වාරයක් වෙනස් කිරීමට තරම් වජ්පායි " වැනෙන සුළු " වී යැයිද එය කියා සිටී .
සම්ප්‍රදායික ඉන්දීය දේශපාලනයේදී මැතිවරණ කාලයේදී මතු වන " තුන්වන බලවේගවල " අනිස්ථිර පෙළගැසීම් මෙන් නොව , වඩා ස්ථාවර ජාතික පදනමක් ඇති විකල්ප සාධක වන කොමියුනිස්ට් පක්ෂ ඇතුළු වාමාංශික දේශපාලන පක්ෂවල සහාය ඇද ගැනීමට අනුබල දෙන සාපේක්ෂ වශයෙන් වමට බර මැද මාවත් දේශපාලන පටිපාටියක් ඔස්සේ වමේ සහයෝගය ගොනු කර ගැනීමේ උපාය මාර්ගයක් අනුව , කොංග්‍රස් පිළිවෙත සැකසී තිබේ .
79 හැවිරිදි වජ්පායි සහ 57 හැවිරිදි සෝනියා අතර " ප්‍රතිරූප ඝට්ටනය " ඔස්සේ ඡන්ද ව්‍යාපාරය සමස්තයක් වශයෙන් ඉදිරියට ඇදුණේ පොදුවේ ප්‍රශ්න දෙකක් උඩ ජාතික මට්ටමේ විවාදයක් ඇවිළ යද්දීය .
ආන්ද්‍රාවේ ප්‍රාන්තිය ඡන්දය .
ආන්ද්‍රාවේ ප්‍රාන්තිය ඡන්දය මහ මැතිවරණයට සමගාමීව යෙදී තිබුණේ , ජාතික මහ පාර්ලිමේන්තුව හෙවත් ලෝක් සභාව කැඳවීමට කලින් එහි ප්‍රාදේශීය මන්ත්‍රණ සභාව සංයුක්ත වී තිබිය යුතු බවට ඇති ව්‍යවස්ථානුකූල අවශ්‍යතාවක් අනුව ය .
එහි ඡන්ද ගණන් කළ විට පෙනුණේ මහ ඇමැති චන්ද්‍රබාබු නායිදුගේ තෙලගු දේශම් පක්ෂය කොංග්‍රස් පක්ෂය අතින් දරුණු පරාජයක් ලබා ඇති බව ය .
නායිදුගේ ජනප්‍රියත්වය හීන වෙමින් තිබූ හෙයින් ඔහුගේ පක්ෂයේ පරාජය පුදුමයට කරුණක් නොවුණත් කොංග්‍රස් පක්ෂය ආසන 123 ක් ලබද්දී එහි ආසන සංඛ්‍යාව සීමාවීමේ අන්ත පරාජයක් එයට අත්වේ යැයි කිසිවකුට සිතාගත නොහැකි දෙයක් විය .
ආන්ද්‍රා ජනතාවගේ මේ දේශපාලන තීන්දුව , රට පුරා පවතින ප්‍රවණතාවක් සේ දිස් වූයේ කොංග්‍රසය සහ එහි සංධාන සගයනට හිමි වන ඉරණම් ද ඒ සමඟම ලියැවී ඇතැයි සැලැකෙන බැවිනි .
ඉන්දීය - 2 ඉතාලි ජන්මයක් ඇති , කිතුනු පසුබිමකින් මතු වූ සෝනියා ගාන්ධිගේ නායකත්ව නූතන භාරතයේ නිර්මාතෘවරුන් දෙදෙනාගෙන් කෙනෙකු වන ජවහර්ලාල් නේරුගේ මුනුපුරාණන් මෙන්ම ඉන්දිරා ගාන්ධිගේ පුත්‍රයා වන රජිව් ගාන්ධි විසින් සිය ජිවන සහකාරියක් ලෙස ගාන්ධි නිවසට කැන්දා ගෙන එනු ලැබ දශක තුනක කාලයක සිට ගාන්ධි පවුලේ දුක - සැප , බෙදා ගත් සෝනියා ගාන්ධිගේ සුදුහම නිසාම ඇය ඉන්දීය දේශපාලනයේදී අවලංගු කාසියක් ලෙස ඉවතලෑ යුතු ද? බීජේපීය විසින් ඉතා ආක්‍රමණශීලී ස්වරයකින් ගෙන යනු ලබන සෝනියාගේ විදේශ සම්භවය පිළිබඳ ප්‍රශ්නය , හින්දුත්වයේ දේශපාලන ආකල්පය අනුව සැලකෙන්නේ ඉන්දීය ජාතිකත්වය පරදේශ ව්‍යාධියෙන් බේරාගැනීමේ ප්‍රශ්නයක් ලෙසය .
විදේශීය සම්භවයක් ඇති කිසිවෙකුට ඉන්දියාවේ නායකත්වයට පත් විය නොහැකි වන පරිදි නීති ගෙන ඒමට ජාතික ප්‍රජාතන්ත්‍රවාදී සන්ධානය සිය ප්‍රතිපත්ති ප්‍රකාශනයෙන් ප්‍රතිඥා දී ඇත්තේ , සිය ප්‍රධාන ප්‍රතිවාදිනිය වන සෝනියා ගාන්ධි එල්ලය ලෙස ඇතිවය .
ය ඉන්දියාවට පිළිගත හැකි ද? ඉන්දීය ජන්මයක් ඇති නායකත්වයක් තෝරා ගැනීමට කොහෙත්ම නොහැකි තරමට කොංග්‍රස් පක්ෂය ජාතික වශයෙන් බංකොලොත් ද? දිවංගත රජිව් ගාන්ධිගේ යෝධ ප්‍රතිරූපය වෙත දිගු කළ දෑත් ඇතිව ඡායාවක් මෙන් ඉදිරියට ඇදෙන රාහුල්ගේ රුව දැක්වෙන පෝස්ටරය කොංග්‍රස් ඡන්ද ව්‍යාපාරයේ ප්‍රධාන ආකර්ෂණයක් බවට පත්ව තිබේ .
මේ අතර , ඇතැම් විචාරකයන් පෙන්වා දෙන්නේ ගාන්ධි පවුලේ උරුමය ජාතික නායකත්වය ඔස්සේ ඉදිරියට ගෙන යාමේ සැබෑ වරම අවසානයේදී හිමිවනු ඇත්තේ දේශපාලනයේදී ජනතාව වෙත වඩාත් සමීප බවක් පෙන්නුම් කරන ප්‍රියංකාට බවය .
සිය දරු දෙදෙනා තරමක් ලොකු මහත් වන තුරු පවුලේ දේශපාලන උරුමය රැකදීමේ " අන්තර්වාර කාර්යභාරය " පිරිමි දරුවා වන රාහුල්ට පැවැරීමට ගාන්ධි පවුලේ සාමාජිකයන් අතර කතිකාවකදී තීරණය වූ බව එක් වාර්තාවකින් කියැවිණ .
සිය මවගේ ඉතාලි ජන්මය අවලාදාත්මක අවියකට යොදා ගනිමින් කොංග්‍රසයට පහර ගසන විවේචකයන්ට පිළිතුරු දෙන රාහුල් බොහෝ විට සිය ප්‍රතිප්‍රහාරය අවසන් කරන්නේ මේ වදන්වලිනි .
" දේශපාලනයට ගියාට පස්සේ මගේ පියා දැකගන්නට මට ලැබුණේ දවසේ පැය විසිහතරෙන් එක පැයක් පමණි .
ඒ අනුව ඉන්දියානුවකු වීමට මට ඉගැන්වූයේ මගේ මවයි .
" මේ අතර දේශපාලන පවුල් බලයේ දැඩි විවේචකයකු වන ' ටයිම්ස් ඔෆ් ඉන්ඩියා ' පත්‍රයේ හිටපු කර්තෘ ඉන්දර් මල්හෝත්‍රා කියන්නේ ඉන්දීය දේශපාලනය මත ආධිපත්‍යය දැරීමට ප්‍රභූ පවුල්වලට ලැබී තිබුණු කාලය අවසන් වී ඇති බවයි .
ප්‍රාන්තීය වශයෙන් එබඳු පවුල් බලයක් රැක ගත හැකි වුවත් ජාතික වශයෙන් එවැන්නක් තවත් පැවැතිය නොහැකි බව කියන ඔහු , තිස්තුන් හැවිරිදි රාහුල් තවම නායකත්වයට අවශ්‍ය අත්දැකීම් ලබා නැතැයි පෙන්වා දෙයි .
මේ අතර 79 වැනි වියෙහි පසුවන වජ්පායි පිටුපස , බීජේපී නායකත්වයේ සෙවණැල්ල ලෙස නියෝජ්‍ය අගමැති ලාල් ක්‍රිෂ්ණ අද්වානි කැපී පෙනෙයි .
බටහිර හිතවාදියෙකු මෙන්ම ඊශ්‍රාලයේ මිතුරෙකුද වන අද්වානි , වජ්පායිගේ අනුප්‍රාප්තිකයා වනු ඇතැයි ඇමරිකාව විසින් ද සැලැකෙතත් , වජ්පායි මෙන්ම තමන් ද එකම පරම්පරාවට අයත් බව දැන් 76 වැනි වියේ පසුවන නියෝජ්‍ය අගමැතිවරයා කියයි .
සෝනියාගේ කොන්ග්‍රසය ඉදිරියට .
බී . ජේ . පී . ජයග්‍රහණයකට බොහෝ දුර ඉඩ ඇති නමුදු , සෝනියාගේ කොංග්‍රසය “ කාගෙන ” ඉදිරියට ඇදෙන බවට නව රටාවෙක අනාවැකි පළ විය .
පියවර පහකින් පැවැත්වුණ ඡන්ද විමසීම අවසන් වන විට සටන උග්‍ර බවත් , බී . ජේ . පී . ය ජයග්‍රහණය සිතූ තරම් ලේසි පහසු නොවන බවටත් ඉඟි පළ වන්නට විය .
පාර්ලිමේන්තු මහා මැතිවරණ ප්‍රතිඵල නිකුත් වීමට නියමිත ගිය බ්‍රහස්පතින්දාට දෙදිනකට කලින් නිකුත් වූ අන්ද්‍රා ප්‍රදේශයේ ප්‍රාන්තීය රාජ්‍ය මණ්ඩලයේ මැතිවරණ ප්‍රතිඵලය , බී . ජේ . පී . ජයග්‍රහණයන් ගැන විශ්වාසය තැබූ අය පමණක් නොව , පොදුවේ මුළු ලොවම මවිතයට පත් කළේ කොංග්‍රසයට පක්ෂපාත ඉතා පැහැදිලි ප්‍රවණතාවක් අන්ද්‍රා ප්‍රදේශ් ඡන්ද දායකයන්ගෙන් පළ වී ඇති බව පෙනුණු නිසා ය .
ඉන්දියාවේ පස්වැනි විශාල ප්‍රාන්ත රාජ්‍යය මෙන් ම , සුපිරි වේගයකින් නවීකරණයට පත් ආන්ද්‍රාව පසුගිය දශකය මුළුල්ලේ ම පාලනය කළේ බී . ජේ . පී . නායකත්වයෙන් යුතු සභාගයේ ලොකු ම ප්‍රාන්තීය හවුල්කරු වන තෙලගු දේශම් පක්ෂයේ නායකයා ලෙස මහ ඇමැති තනතුර ඉසිලූ ‍චන්ද්‍රබාබු නායිදු ය .
ඔහු ඉන්දීය දේශපාලන අම්බරය ඉතා වේගයෙන් නැගී ආ සුපිරි තරුවක් පමණක් නොව නව පරපුරක දේශපාලන නායකයන් අතුරෙන් ඉන්දියාවේ අනාගත අගමැති වීමට පවා වරම් ලැබීමේ ඉඩ ප්‍රස්ථා මතුකර ගත හැකි ප්‍රාන්තීය දේශපාලන බලවතකු ලෙස සැලකෙයි .
ලන්ඩනයේ වෙසක් මහ ඉහළින් .
ලන්ඩනය පුරා වෙසක් උත්සවය නිමිත්තෙන් උත්සව මාලා රාශියක් සංවිධානය කොට තිබිණි .
මහා බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය මගින් ප්‍රසිද්ධ ධර්ම දේශනාවක් සංවිධානය කර තිබූ අතර ධර්ම කථිකයන් වහන්සේ වූයේ ආචාර්යය දීගල්ලේ මහින්ද හිමිපාණන් ය .
ලන්ඩන් බෞද්ධ විහාරය විසින් දෙවන වරටත් සංවිධානය කොට තිබූ මහා ලේ දන් දීමේ ව්‍යාපාරය ඉතාමත් ම සාර්ථක විය .
විශාල පිරිසක් ස්වෙච්ඡාවෙන් ඉදිරිපත් වී ලේ දන් දීම ගැන මහා බ්‍රිතාන්‍යය ජාතික රුධිර දායක සංගමයේ ප්‍රශංසාව පළ විය .
කිංස්බරි හි ශ්‍රී සද්ධාතිස්ස ජාත්‍යන්තර පදනම වෙසක් සැමරීම වස් උත්සව මාලාවක් සංවිධානය කොට තිබූ අතර දර්ශනීය වෙසක් කූඩුවක් ද ප්‍රදර්ශනය කෙරිණි .
බෞද්ධ මධ්‍යස්ථානයේ දී දවස මුළුල්ලේ පිංකම් මාලාවක් පැවැත්වූ අතර බුද්ධ චරිතය අළලා ඉංග්‍රීසි භාෂාවෙන් නිර්මාණය වී තිබූ චිත්‍රපටියක් ප්‍රදර්ශනය කෙරිණ .
බුද්ධ චරිතය ගැන අපේ දූ දරුවනට දැනුමක් ලබා ගැනීමට මෙම චිත්‍රපටය බොහෝ දුරට ඉවහල් විය .
සවස් භාගයේ කවි බණ දේශනාවක් සහ භක්ති ගීත ගායනයක් ද පැවැත්විණි .
බුද්ධ ප්‍රතිමාවට නිගරුකම් . පසු ගිය සමයේ පමණක් බුද්ධ ප්‍රතිමාවට නිග්‍රහ සිදු වූ කාලයක් තවත් නොතිබූ තරම් ය .
වෙළෙඳ ලාංඡන සේ නොයෙකුත් ආකාරයට එම බුදුරුව භාවිතා කළ මෙවර හෙළි කරන්නේ එවැනිම ආකාරයට බුද්ධ ප්‍රතිමාව යොදා ගැනීමකි .
බුද්ධ ප්‍රතිමාවේ සිරසට බළල් සහ බලු මුහුණක් සම්බන්ධ කොට සුරතල් භාණ්ඩයක් ලෙස විකිණීමට එක්සත් ජනපදයේ ඇතැම් ආයතන පටන් ගෙන ඇත .
ඇමරිකා ඩොලර් 14 . 95ට අලෙවි කරන මෙම භාණ්ඩය බළල් සහ බල්ලන් ප්‍රිය කරන්නන් අතරේ ජනප්‍රිය කරවීමට ඔවුන් උත්සාහ කොට ඇත .
අධිරාජ්‍යවාදීන් ගේ සැලැස්ම අනුව ඉන්දියාවට තම නිදහස වෙනුවෙන් පාකිස්තානය හිලව්වට තැබිය යුතු අවස්ථාව එළැඹිණි , තම මාතෘ භූමියේ නිදහස පතා සටන් කළ මහත්මා ගාන්ධි , නේරු ඇතුළු පුරෝගාමීන්ට ඉතා අසීරු එහෙත් අතිශය තීරණාත්මක තීන්දුවකට එළැඹිය යුතු විය .
අවසානයේ මහත්මා ගාන්ධි මෙසේ ප්‍රකාශ කෙළේ ය .
" මාගේ එක ම අරමුණ ඉන්දියාවේ නිදහස යි , එනිසා ඉන්දියාවේ නිදහසත් , අභ්‍යන්තර ගැටුම් ඇති වීම වැළැක්වීම සඳහාත් පාකිස්තානය වෙන් ව යෑමේ යෝජනාවට මම එකඟ වෙමි .
" සියවස් ගණනාවක් එකට පැවැති දේශයක් දෙකඩ වීමේ අවස්ථාව එසේ උදා PUNC් ම ඉන්දියාවත් පාකිස්ථානයත් බෙදා වෙන් කර දේශසීමා සටහන් කැරෙන හෝරාව ද එළැඹියේ ය .
ඒ තීරණාත්මක හෝරාවේ දී එහෙත් උතුරු පංජාබයේ " ගාව් " ගම්මානයේ විසූ කුර්මුක් සිං තම දරු පවුල ද සමග පාකිස්තානු දේශ සීමාවෙන් ඉන්දීය සීමාවට පැනගත්තේය .
එතැන් සිට පිරිමි දරුවන් හතර දෙනකු ගෙන් හා ගැහැනු දරුවන් හය දෙනකු ගෙන් යුතු කුර්මුක් සිං - අම්රිත් ගවුර් පවුල දිවි ගෙවූයේ අම්රිට්සාර් හි සුප්‍රසිද්ධ රන්දෙවොල අසල කුඩා නිවසක ය .
අද ඉන්දියාවේ දාහතර වන අගමැතිවරයා බවට පත් ව සිටින්නේ එදා තම දහහතර වන වියේ දී දෙමාපියන් ගේ දෑතේ එල්ලී පාකිස්තානු දේශ සීමාවෙන් පැනගත් මන්මෝහන් සිං ය .
එදා මන්මෝහන් සිං උපන් ගම්මානය අද අයිති වන්නේ පාකිස්ථානයට ය .
වියළි පලතුරු විකුණන පුංචිපහේ කඩයක හිමිකරුවකු වූ මන්මෝහන් සිං ගේ පියාට තම දූ දරුවනට උගැන්වීමට මහා ලොකු හයියක් නො තිබිණි .
එහෙත් පවුලේ සෙසු දරුවන් අතරින් කුඩා මන්මෝහන් අපූරු හාදයකු වන බවට පියා අනුමාන කෙළේ ය .
මන්මෝහන් සිං ගේ මලණුවන් වන සුර්ජිත් සිං පවසන ආකාරයට ඔවුන ගේ පියා , මිය යෑමට පෙර " මන්මෝහන් කවදාහරි දවසක ඉන්දියාවේ අගමැති වෙනවා " යැයි නිතර දෙවේලේ කීමට පුරුදු ව සිටි බව කියයි .
මන්මෝහන් සිං ගේ පියා වූ කුර්මුක් සිං අද ජීවතුන් අතර නැතත් , ඔහු ගේ සිතුවිල්ල ම ප්‍රාර්ථනාවක් වී එය ම අද යථාර්ථයක් වීමෙන් පෙනී යන්නේ දරුවකුට හරිමඟ පෙන්නා දීමටත් , ඉහළ ම ආශිර්වාදය ලබා දීමටත් සමත් මිහිපිට ජීවමාන එක ම බලවේගය දෙමාපියන් ය යන්න ය .
ජයග්‍රහණය ගැන විශ්වාසයක් .
මේ අනුව වජ්පායි රජය පාර්ලිමේන්තු මහා මැතිවරණ සටන් බිමට පා තැබුවේ ජයග්‍රහණය පිළිබඳ නියත විශ්වාසයක් ඇතිවය .
ප්‍රශ්නයක් තිබුණා නම් , ඒ ජයග්‍රහණයේ ප්‍රමාණය ගැන පමණි .
භාරතීය ජනතා පක්ෂයේ නායකත්වය ඇති සභාග රජයක් බිහි කැර ගැනීම ගැන බී . ජේ . පී . යට කිසිම සැකයක් නොතිබුණ අතර , දේශපාලන විචාරකයන්ගේ අති බහුතරය කෙරෙන් පළ වූයේ ද ඒ හා සමාන මතයකි .
සෝනියා ගාන්ධිගේ කොංග්‍රස් පක්ෂය පසු වූයේ බැලූ බැල්මට අසරණ අඩියකය .
අවුරුදු නවයක් තිස්සේ විපක්ෂය තුළ කොටු වී සිටීමේ පසු බැස්මට අමතරව , කලෙක සිට පැවැති පක්ෂ අභ්‍යන්තර අර්බුදවල අවාසිය ද කොංග්‍රසය මත දැඩි විවේචනයක් ගෙන දුන්නේය .
සෝනියා ඉතාලි ජාතික කාන්තාවක වීම නිසා , කොංග්‍රසය දිනුවත් ඇයට ඉන්දියාවේ අගමැති විය හැකි ද යන ප්‍රශ්නය මුල සිටම මතු කැරෙන අතර , පක්ෂයේ අගමැති අපේක්ෂකයා කවුරුන් ද යන ප්‍රශ්නයට හරිහමන් පිළිතුරක් ලැබී නොතිබිණි .
වැරැදි ගණන් බැලීමක් .
භාරතීය ජනතා පක්ෂයේ නායකත්වය ඇති ප්‍රජාතන්ත්‍රවාදී ජාතික සන්ධානයේ මැතිවරණ ජයග්‍රහණයක් උදෙසා ඉතාම සුදුසු එළැඹ ඇතැයි නිගමනය කැර , නියමිත කාලයට පස් මාසයකට කලින් පාර්ලිමේන්තුව විසුරුවා හරිමින් අගමැති අතාල් බිහාරි වජ්පායි ගත් තීරණය වැරැදි ගණන් බැලීමක් මත පදනම් වූවක් බව පැහැදිලි ය .
එහෙත් “වැරදි පක්ෂයේ නායකත්වයට පත් වූ හරි මිනිහා මිනිහා” ලෙස ද හැඳින්වෙන වජ්පායිගේ දේශපාල ප්‍රතිරූපයට මේ පරාජය නිසා හානියක් වී ඇතැයි කිව නොහැකි ය .
ජනතාවගේ නිදහස් ඡන්දයෙන් සිය පක්ෂ ප්‍රතික්ෂේප කැර ඇති බව ඉඳුරා දැනැ ගත් ගිය බ්‍රහස්පතින්දා ම අගමැති පුටුවෙන් ඔහු සමුගත්තේ පරාජයේ දී ගරු කටයුතු ලෙස හැසිරුණු ප්‍රජාතන්ත්‍රවාදි නායකයකුගේ සම්භාවනීයත්වයක් සිය දේශපාලන පෞරුෂයට එකතු කැර ගනිමිනි .
බ්‍රිතාන්‍යයෙන් බහුතරයකට බිලෙයාර් විශ්වාස නෑ .
මීළඟ බ්‍රතාන්‍ය මහ මැතිවරනයට කලින් අගමැති ටෝනි බ්ලෙයාර් තනතුරින් ඉවත් විය යුතුය යන්න එරට වැසියන්ගෙන් අඩකට ආසන්න සංඛ්‍යාවකගේ අදහස වී ඇතැයි මත විමසුමකදී අනාවරණය වී තිබේ .
" සන්ඩේ ටයිම්ස් " පුවත්පත විසින් පවත්වන ලද අලුත්ම ජන මත විමසීමකදී 46 % ක් ප්‍රකාශ කර ඇත්තේ බ්ලෙයාර්ට ඉවත් වීමට කාලය දැන් එළැඹ තිබෙන බවයි .
මැතිවරණය පැවැත්වූ වහාම ඔහු ඉවත්ව යා යුතු බැව් මේ අතරින් 22 % ක් ප්‍රකාශ කර ඇති අතර , ඔහු තවදුරටත් අගමැති ධූරයේ ක්‍රියා කළ යුතු බව පිළිගෙන ඇත්තේ 20 % ක් පමණි .
අගමැතිවරයා කෙරෙහි විශ්වාසයක් පවතින්නේද යනුවෙන් මත විමසුමේදී නගා තිබූ පැනයකට 61 % කම පිළිතුරු දී තිබුනේ " නැත " යනුවෙනි .
රොයිටර් ඉන්දීය නව රජයෙන් විදේශ ප්‍රතිපත්තියේ වෙනසක් .
? නවදිල්ලියේදී , ඉන්දියාවේ හිටපු අගමැති වජ්පායි ගේ හින්දු ජාතිකවාදී රජයේ විදේශ ප්‍රතිපත්තිය පිළිබඳ වෙනසක් සිදු කිරීම කෙරේ නව රජයක් පිහිටුවීමේ නිරතව සිටින කොංග්‍රසය ප්‍රමුඛ වාම කොටස් වල දැඩි අවධානය යොමුව තිබේ .
නව සභාග රජයේ පාලන න්‍යාය පත්‍රයක් සේ සැකසෙන " පොදු අවම වැඩ පිළිවෙළ " තුළට මෙම විදේශ ප්‍රතිපත්තියද ඇතුළත් කෙරෙන බව ප්‍රකාශිතය .
ඉදිරි තෙදින තුළ පැවැත්වෙන සාකච්ඡා වලදී විදේශ ප්‍රතිපත්තියේ නව හැඩරුව තීරණය කෙරෙනු ඇත .
බැහැරව යන වජ්පායි රජය , අමෙරිකානු හිතවාදී ප්‍රතිපත්තියක නියැලී සිටින බවට එකල චෝදනා කළ කොංග්‍රස හා වාමාංශික පක්ෂ , අමෙරිකාවේ ඉරාක පිළිPUNC හෙළා දකිමින් ඉරාකයට ඉන්දීය හමුදා යැවීම පිළිබඳ සාකච්ඡා කිරීමට පවා විරුද්ධ බව කියා තිබිණි .
අතාල් බිහාර් වජ්පායිගේ පකිස්තාන සාම ක්‍රියාවලියට මුල පටන්ම සහයෝගය දුන් ඔවුන් ඔහුගේ ස්ථාවරයන් නිරතුරුව වෙනස් වීම විවේචනයට ලක් කර තිබිණ .
පොදු අවම වැඩපිළිවෙළ නිකුත් වීමත් සමග විදේශ ප්‍රතිපත්තියේ සිදුව ඇති වෙනස්කම් වටහා ගත වනු ඇතැයි හිටපු ඉන්දීය විදේශ ලේකම් හා කොංග්‍රසයේ වත්මන් විදේශ ප්‍රතිපත්ති අංශයේ උප සභාපති ජේ . එම් . ඩික්සිත් ප්‍රකාශ කර තිබේ .
තවමත් විදේශ ප්‍රතිපත්තිය පිළිබඳ සාකච්ඡා සිදු වෙමින් පවතින අතර ඉන්දියාවේ යහපතට හේතුව ඕනෑම දෙයක් ඉදිරියටත් පවතිනු ඇතැයි ඔහු කියා ඇත .
මෙම නව විදේශ ප්‍රතිපත්තියේදී නොබැඳි ප්‍රතිපත්තිය නව දිශාවකට යොමු කෙරෙනු ඇති බවද ඔහු කියා ඇත .
ඒ . එෆ් . පී . ඉරාකයේ සිරකරු හිංසන වලට යළිත් ඉඩ තියන්නේ නෑ .
බුෂ් .
වොෂින්ටනයේදී , අමෙරිකාවේ ඉරාක පිළිවෙත් පිළිබඳ සැක පහල කරන අමෙරිකානුවන් බහුතරයක් ජනාධිපති බුෂ් එම ධූරයේ රැදී සිටීමද අනුමත නොකරන තත්ත්වයක් මැද ඉරාකයේ සිදු වුණු සිරකරු හිංසන යළිත් සිදු නොවනු ඇතැයි ප්‍රකාශ කර තිබේ .
සතියකට වරක් පවත්වන ගුවන්විදුලි කතාවේදී ඔහු පෙරේදා මේ බව ප්‍රකාශ කළේය .
මෙම හිරකරු හිංසනයන් ඉරාකයේ අබු කාරේබා බන්ධනාගාරයට පමණක් සීමා වී ඇති බවත් කෙසේ වුවත් සිද්ධි සම්බන්ධයෙන් චෝදනා ලැබ සිටින සෙබළුන් 7 දෙනාට අදාළ නඩු විභාග ලබන සතියේ ඇරඹෙන බවත් එහි දී ඔහු කීවේය .
සිය පරිපාලනයත් හමුදාවත් මින් මතු එවන් හිංසන ක්‍රියා සිදු නොවීමට වගබලා ගැනිමට තීරණය කොට ඇතැයි ඔහු කීය .
කීපදෙනෙකුගේ චර්යාවෙන් අමෙරිකාවේ සැබෑ ස්වරූපය පිළිබිඹු නොවෙතැයිද ඔහු පැවසීය .
මේ අතර ජනාධිපති බුෂ් එම ධූරය ඉසිලීමේ ජනතා කැමැත්ත වාර්තා ගත පහළම මට්ටමකට යොමු වෙමින් එය 42 % ක් බව සීමිත මත විමසුම් වලින් අනාවරණය වී ඇත .
ඔහුගේ ඉරාක පිළිPUNCද 57 % කගේ විරෝධයට හේතු වී තිබේ .
රොයිටර් කොංග්‍රස් පක්ෂයේ පාර්ලිමේන්තු නායිකාව ලෙස සෝනියා ඒකමතිකව තෝරා ගැනේ .
නවදිල්ලියේ දී , ඉන්දිය කොංග්‍රස් පක්ෂය හා සෙසු මිත්‍රශීලී පක්ෂ වල සහාය මැද විදේශ ජන්මයකින් හෙබි ප්‍රථම ඉන්දීය අගමැතිනිය වීමේ ප්‍රවණතාව පිළිබිඹු කර ඇති සෝනියා ගාන්ධි කොංග්‍රස් පක්ෂයේ පාර්ලිමේන්තු කණ්ඩායමේ නායිකාව ලෙස කොංග්‍රස් මන්ත්‍රීන් 144 දෙනා විසින්ම ඒකමතිකව තෝරාගෙන තිබේ .
මේ අතර ආසන 60 කට වඩා දිනාගෙන ඇති ඉන්දීය වාමාංශික පක්ෂ ඇයට සහාය පළ කරන බව ප්‍රකාශ කර ඇත්තේ ඇගේ සභාග රජයට එක් වී හෝ ඉන් බැහැර සිට එම සහයෝගය ලබා දිය යුතුද යන්න පිළිබඳව ඊයේ තීරණයක් ගැනීමට නියමිතව තිබියදීය .
ඒ සමගම මෙම වාමාංශික පක්ෂ ඔවුන්ගේ සහභාගිත්වයෙන් සසල වී ඇති ආයෝජකයින් අස්වැසෙන පරිදි මිශ්‍ර ආර්ථික ප්‍රතිපත්තියකට යොමු වීම සම්බන්ධයෙන් සාකච්ඡා කරන බව ප්‍රකාශ කර තිබේ .
මේ අතර සෝනියා ගාන්ධි සිය සභාග රජය ගොඩනැගීමේ කාර්යයෙහි දැඩිව නිමග්නව ඇති බව පැවසේ .
ඉදිරි දින කීපය තුළදී ඇය ජනාධිපති අබ්දුල් කලාම් මුණගැසී නව රජයක් පිහිටුවීමේ අනුමැතිය ඉල්ලා සිටිනු ඇත .
කොංග්‍රසය ප්‍රමුඛ සන්ධාන කොටස් වල නවෝදය නව ප්‍රවේගයක් ඇති කර ඇති බවත් එය රටේ වෙනසක් සඳහා වන උත්තේජකයක් ලෙස යොදා ගත යුතු බවත් ඇය කියා ඇත්තේ මැතිවරණයේ නොසිතූ විරූ ජයග්‍රහණය හමුවේ ඉන්දීය ජනතාවට සිය හෘදයාංගම ස්තුතිය පුද දෙමිනි .
ඉකුත් රජයේ ආර්ථික නවීකරණ වැඩපිළිවෙළ මානුෂික මුහුණුවරකින් යුතුව ඉදිරියට ගෙන යන බව ඇය දැනටමත් කියා තිබේ .
වාමාංශික පක්ෂ ද විදේශ ආයෝජන වලට ඉඩකඩ ලබා දෙන බව කියා ඇත්තේ නව ගෝලීය ආර්ථිකයේ ව්‍යාප්තියෙන් කිසිදු රටකට ගැලවිය නොහැකි බව ප්‍රකාශ කරමිනි .
මෙහිදි පවත්නා ඵලදායිකත්වය වර්ධනය කිරීම , තාක්ෂණය නගාලීම හා රැකියා උත්පාදනයට මුල් වීම යන සාධක ත්‍රිත්වය සපුරාලන විදේශ ආයෝජනයන් සිදු විය යුතු බව ඔවුන් පෙන්වා දී තිබේ .
මේ වාමාංශික නායකයින් වන ජෝතිබාසු හා ඒ . වී . බර්දාන් සමග සෝනියා ගාන්ධි දැනටමත් සාකච්ඡා කර ඇති අතර ඔවුන්ගේ පූර්ණ සහාය ඇයට පළ වී තිබේ .
කොංග්‍රස් මිත්‍රශීලී ප්‍රාදේශීය දේශපාලන පක්ෂ ද ඇයට සහාය පළ කරන බව කියා ඇති අතර පූර්ව මැතිවරණ සන්ධානයට අයත් පක්ෂ වලින් හෙබි සභාග රජයක් ගොඩනගන බව සෝනියා ප්‍රකාශ කර තිබේ .
රොයිටර් - ඒ . එෆ් . පී . සෝනියා අගමැති වුණොත් මා අසුනින් ඉවත් වෙනවා .
හින්දු ජාතිකවාදී නායිකාවක් කියයි .
නවදිල්ලියේදී , සෝනියා ගාන්ධි ඉන්දීය අගමැති ධූරයට පත්වුවහොත් තමා සිය පාර්ලිමේන්තු ආසනයෙන් ඉවත් වන බවට අරගලකාරී හින්දු ජාතිකවාදී නායිකාවක වන සුෂ්මා ඉස්වරාජ් පෙරේදා තර්ජනය කර තිබේ .
ඇය හිටපු පාර්ලිමේන්තු කටයුතු පිළිබඳ ඇමැතිනියක වන අතර , මැතිවරණ සමයේදී ගාන්ධි අගමැති අපේක්ෂිකාව බව කොංග්‍රසය කිසිවිටෙකත් නොපැවසූ බව කියා සිටින්නේ , කොංග්‍රසයට ලැබුණු ජනවරම නිවැරැදිව පිළිබිඹු කළ යුතු බව පවසමිනි .
" මේ ජාතික අපවාදයේ කොටස් කාරියක වීමට මට අවශ්‍ය නැහැ .
සෝනියා ගාන්ධි අගමැතිනිය බවට පත් වුවහොත් මගේ පාර්ලිමේන්තු අසුනින් මා ඉල්ලා අස්වෙනවා .
ඇයට " අගමැති තුමියනි " යැයි ඇමතීමට මට බැහැ " ඇය කීවාය .
ඉන්දීය අගමැති ධූරයට පත් PUNCැයි සැලකෙන සෝනියා ගාන්ධි එම ධූරයට පත් වන විදේශ ජන්මයකින් හෙබි පළමු පුද්ගලයා බවට පත් වන්නේය .
මැතිවරණයට පූර්වයෙන් පැවති රූපවාහිනී සංවාදයන් වලදි සුෂ්මා ඉස්වරාජ් සෝනියා ගාන්ධි හඳුන්වා ඇත්තේ කොංග්‍රසයේ විශාලම වත්කම ලෙසය .
ඒ . එෆ් . පී . 01 . ජයග්‍රාහී කොංග්‍රස් පක්ෂ නායිකා සෝනියා ගාන්ධිට , නවදිල්ලි නුවර පිහිටි ඇගේ නිවසේදී සුභ පතමින් මල් මාලා පළඳවන ආධාරකරුවන් පිරිසක් .
02 . මැලේ ඉස්ලාමීය චාරිත්‍රානුකූලව දරුවකු උපත ලබා හත් වැනි දිනයේදී අමුත්තන් නිවෙසට කැඳවා පවත්වනු ලබන භෝජන සංග්‍රහයකදී ශුද්ධ වූ ජලයෙන් ඔහුට හෝ ඇයට ආශීර්වාද කරනු ලැබේ .
මලයාසියාවේ ක්වාලාලම්පූර් අගනුවරට දකුණේ පිහිටි " ලුයි " නැමැති ගම්මානයේ උපත ලද , මොහොමඩ් හෙයාරිල් හනිස් නැමැති මේ දරුවා එසේ ආශීර්වාද ගැන්වීමෙන් පසු වැඩිහිටියකුගේ ඇඟිල්ලෙන් මුව මත තැබූ සීනි බිඳක රස බලන්නේ ' ජීවිතය හඳුනා ගැනීමේ සංකේතයක් " වශයෙනි .
03 . ගාසා තීරයේ ස්ථාන දෙකකට ඊශ්‍රායල් හමුදා විසින් ඊයේ මිසයිල ප්‍රහාර දෙකක් එල්ල කරනු ලැබීය .
පලස්තීන නායක යසර් අරපත්ගේ ෆාටා සංවිධානයේ දේශපාලන ශාඛාව පිහිටි ගොඩනැගිල්ලට සහ හමාස් සංවිධානයට පක්ෂ පුවත්පත් කාර්යාලයට එල්ල වූ මේ ප්‍රහාර වලින් විශාල සංඛ්‍යාවකට තුවාල සිදු විය .
ප්‍රහාරයකින් තුවාල ලත් පලස්තීන දරුවකු ප්‍රතිකාර ලැබෙන තෙක් බලා සිටි අන්දමයි මේ .
04 . විස්මිත මැතිවරණ ජයග්‍රහණයකින් පසු , ඉන්දීය අගමැති ධූරය හෙබවීමට තෝරාගනු ඇතැයි අපේක්ෂිත කොංග්‍රස් නායිකා සෝනියා ගාන්ධි පෙරේදා පක්ෂයේ පාර්ලිමේන්තු කණ්ඩායම් නායිකාව ලෙස ඒකමතිකව තෝරාගෙන තිබේ .
ඉන් ප්‍රීතියෙන් උද්දාමයට පත්වූවන් ගේ සුභපැතුම් පිළිගන්නා ඇගේ පුත් රාහුල් ගාන්ධිය මේ .
05 . ලිබියාවේ බාල ළමුන් පිරිසකට ඕනෑකමින්ම ඒඩ්ස් වයිරසය ආසාදනය කළැයි වරදකරුවන් බවට පත් බල්ගේරියානු වෛද්‍ය සේවකයන් පස්දෙනකුට , ලිබියානු අධිකරණයෙන් නියම වුණු මරණ දඬුවම සම්බන්ධයෙන් බල්ගේරියාවේ සොෆියා නගරයේදී එල්ලුම්ගස් අනුරූ පුලුස්සමින් විරෝධය පාන බල්ගේරියානුවන් පිරිසකි මේ .
ඉන්දියාවේ මෙන්ම පාකිස්තානයේත් ජනතාවට අවශ්‍ය සාමයයි .
පාකිස්තාන අගමැති .
ඉස්ලාමාබාද්හිදී , ඉන්දියාවේ මෙන්ම පාකිස්තානයේ ද ජනතාවට අවශ්‍යව ඇත්තේ සාමය බවත් සාම ක්‍රියාවලිය ඉදිරියට ගෙන යාම සඳහා සාකච්ඡා අඛණ්ඩව ඉදිරියට ගෙන යා යුතු බවත් පාකිස්තාන අගමැති සෆරුල්ලා ජමාලි මාධ්‍ය හමුවකදී පෙරේදා පැවසීය .
පාකිස්තානය සමග සාම සාකච්ඡා ඉදිරියට ගෙන යන බවට ජයග්‍රාහී කොංග්‍රස් පක්ෂ නායිකා සෝනියා ගාන්ධි දැනටමත් ප්‍රකාශ කර තිබීම , සතුටට කරුණක් යැයිද ජමාලි මෙහිදී සඳහන් කළේය .
න්‍යෂ්ටික යුද්ධයක් ආසන්නව දෙරටම ළඟා කෙරුණු , වසර ගණනාවක අර්බුදකාරීත්වය අවසන් කරමින් සාම සාකච්ඡා යළිත් ඇරැඹීමේ මුල් පියවර පසුගිය කාල සීමාවේදී තබන ලද්දේ වජ්පායි ප්‍රමුඛ බී . ජේ . පී . පක්ෂය විසිනි .
ඒ . එෆ් . පී ඇමේසන් වනාන්තරයට ගුවන් යානයක් කඩා වැටී 33 ක් මරුට .
බ්‍රසීලියාහිදී , බ්‍රසීලයේ ඇමේසන් ඝන වනාන්තරයේ දී ගුවන් යානයක් කඩා වැටීමෙන් එහි ගමන් ගත් 33 දෙනාම ජීවිතක්ෂයට පත්ව ඇතැයි වාර්තා වේ .
සාධ්පෝලෝහි සිට පැමිණ මනවුස් ගුවන් තොටුපළ වෙත ළඟාවෙමින් තිබූ ද්විත්ව එන්ජින් ගුවන් යානය ඊට කි . මී . 15 ක් තිබියදී ඝන වනයට කඩා වැටී තිබේ .
සිකුරාදා රාත්‍රියේ මේ විපත සිදු වන විට එහි මගීන් 30 දෙනෙකු හා කාර්ය මණ්ඩලයේ තිදෙනෙකු ගමනේ යෙදී ඇත .
මනාවුස් වෙත ළඟාවෙමින් තිබියදී සබදතා බිඳීගිය ගුවන් යානය පුපුරායන්නට ඇතැයි සැලකෙන්නේ කිසිම මළ සිරුරක් සොයා ගැන්මට නොහැකි වී ඇති නිසාය .
ගැලවුම් කණ්ඩායම් වලට වන වියන හා ඝන මීදුම නිසා සෝදිසි කටයුතු අපහසු වී ඇති අතර නෙග්රෝ නදී ඉවුරු ඔස්සේ කළ පරික්ෂණයේදී කිසිදු මළ සිරුරක් දක්නට ලැබී නැත .
අනතුරට හේතුව පරීක්ෂණයට භාජනය වී තිබේ .
රොයිටර් ඉන්දීය අගමැති පුටුවට පළමු වරට සීක් අගමැතිවරයෙක් .
නවදිල්ලියේදී , සෝනියා ගාන්ධි අගමැති ධූරය ප්‍රතික්ෂේප කිරීමෙන් පසු හිටපු මුදල් ඇමති මන්මෝහන් සිං ඊට සුදුස්සා ලෙස පත් කිරීමට ඇගේ අනුබලය ද ලැබී තිබේ .
ඉන්දීය ආර්ථික ප්‍රතිසංස්කරණ ක්‍රියාවලියේ නිර්මාතෘ වන ඔහු අගමැති ධූරයට එළඹෙනු ඇති බවට ආරංචි පැතිරීමත් සමග එතෙක් ව්‍යාකූලත්වයට පත්ව තිබු කොටස් වෙළෙඳ පොළ ද යහපත් අතට හැරුණු බව ප්‍රකාශ වේ .
ව්‍යාපාරික ලෝකයෙන් ද ඊට ප්‍රසාදය පළව ඇති අතර මන් මෝහන් සිං එම ධූරයට පත් වූවොත් ඔහු ඉන්දිය අගමැති ධූරයේ පිහිටුවෙන පළමු සීක් ජාතිකයා වන්නේය .
අවංක බව හා බුද්ධිමත් බවින් අගතැන්පත් පුද්ගලයකු ලෙස සැලකෙන නමුදු සිය පාක්ෂිකයන් හා විවිධ අරමුණු වලින් හෙබි සන්ධාන පක්ෂ මෙහෙයවීමේ පරිපූර්ණ දේශපාලන නිපුණතාවක් ඔහු සතුව නැතැයි සමහරු කියති .
ව්‍යාපාරික ප්‍රජාවගේ ප්‍රසාදය ද හිමිවන ඔහු වැන්නෙකුට වුව සහාය පල කරන්නේ හින්දු ජාතිකවාදීන් බලය ඩැහැගැන්ම වලකාලීමට බව කොමියුනිස්ට් පක්ෂය කියා තිබේ .
ඔහු ඉතා විනීත හා බුද්ධිමත් පුද්ගලයකු බවත් විශිෂ්ටගණයේ ආර්ථික විද්‍යාඥයකු බවත් බී . ජේ . පී ය ඕනෑම පුද්ගලයකුට වඩා ඔහු අගයන බවත් කොමියුනිස්ට් පක්ෂ නායක සෝම්නාත් චැටර්ජි කියා තිබේ .
රොයිටර් වැඩ වර්ජන එපා , පාර්ලිමේන්තුවේ දී ප්‍රශ්න විසඳා ගන්න .
ක්‍රිස්ටීනා රොකා බංගලාදේශයට කියයි .
ඩකාහිදීය , රටේ ආර්ථිකයට ඩොලර් කෝටි ගණනින් පාඩු සිදු කෙරෙන වැඩ වර්ජන නවත්වා තම තමන්ගේ දේශපාලන අවුල් වියවුල් පාර්ලිමේන්තුව හරහා විසඳා ගන්නැයි දකුණු ආසියාතික රටවල අමෙරිකා සහකාර රාජ්‍ය ලේකම් ක්‍රිස්ටීනා රොකා බංගලාදේශයේ සියලුම දේශපාලන පක්ෂ වලින් ඉල්ලීමක් කළාය .
වීදි උද්ඝෝෂණ , ප්‍රචණ්ඩත්වය සහ මහා වැඩ වර්ජන නොදියුණු සමාජයට අයත් ඒවා බවත් , හර්තාල් වලින් සිදු වන එකම දෙය , දිළිඳු ජනතාව තවදුරටත් දරිද්‍රතාවයට කර තල්ලු කිරීම බවත් කී ඇය , දේශපාලන ප්‍රතිවිරුද්ධතා සමනය කර ගැනීම සඳහා න්‍යාය පත්‍රයක් සකස් කර ගත හැකි හොඳම ස්ථානය පාර්ලිමේන්තුව බැවින් එම අවස්ථාවෙන් උපරිම ප්‍රතිඵල ලබා ගන්නා ලෙසද ඉල්ලීමක් කළාය .
පාකිස්තානයේ සිට තෙදින සංචාරයක් සඳහා බංගලාදේශයට පැමිණි සහකාර ලේකම්වරිය , එරට ආර්ථිකමය , ප්‍රජාතාන්ත්‍රික සහ ව්‍යවස්ථාමය ප්‍රතිසංස්කරණ සඳහා සපයන ආධාර අඛණ්ඩව සිදු කරන බවටද ප්‍රතිඥා දුන්නාය .
රොයිටර් බහුවිධ සන්ධානයක සම්බන්ධිකරණ නියෝජිතවරිය ලෙස ඇය කටයුතු කරනු ඇති බව සඳහන් කරන වර්ගීස් එය සුළු පටු කටයුත්තක් නොවන බව ප්‍රකාශ කර තිබේ .
හින්දුස්තාන් ටයිම්ස් පුවත් පත ඇගේ ස්ථාවරය හඳුන්වා තිබුණේ ' විස්මිත කැපවීමක් ' ලෙස හුවා දක්වමිනි .
එය ඉන්දියානු දේශපාලනඥයින් අතර බලය අත්හැරීමේ විරල අවස්ථාවක් විදහන බවද ඉන් කියැවිණ .
අගමැති ධූරය නිහතමානීව ප්‍රතික්ෂේප කිරීමෙන් ඇය විශිෂ්ටගණයේ පිති පහරක් එල්ල කැර ඇතැයි ඉන්ඩියන් එක්ස්ප්‍රස් පුවත් පත කියා තිබිණ .
ඇයට එරෙහිව ප්‍රතිවාදීන් එස වූ එකම අවිය ඔවුනතින් ගිලිහීමට සැලැස්වීමෙන් ඇය ඉතා පහසුවෙන් ම ඔවුන් නිරායුධ කළ බවද එහි සඳහන් විය .
ඉන්දීය ව්‍යවස්ථාවෙන් විදේශ ජන්මයක් ඇති පුද්ගලයෙකුට රාජ්‍ය නායකත්වය ලැබීමට බාධාවක් පමුණුවා නැති නමුදු සෝනියා ගාන්ධිගේ විදේශ ජන්මය මුල් කරගෙන ජාති මාමක ව්‍යාපාරයක නියැලීමට බී . ජේ . සිය ප්‍රමුඛ ප්‍රතිවාදීහු සැරසී සිටියහ .
මේ අතර ඇය අගමැති ධූරය අත්හැරීම ඇගේ තත්ත්වය ශක්තිමත් කරන අතර වෙහෙසකාරී පාලන ක්‍රියාවලියෙන් නිදහස ලැබීමක් ලෙස දිල්ලි සරසවියේ දේශපාලන විමර්ශන ආනන්ද් ඕජා දැක තිබිණ .
තවද එය බිහිවෙමින් පවතින රජයක් ස්ථාවර කිරීම සඳහා වන උදාර ක්‍රියාවක් වන අතර එය පක්ෂය තුළ ඇගේ බලපෑම වර්ධනය කරන්නක් බව ද ඔහු කියා තිබේ .
මේ අතර සෝනියා ගාන්ධිගේ දියණිය 32 හැවිරිදි ප්‍රියංකා පවසා ඇත්තේ සිය මවට දේශපාලනයට පිවිසීමට ඕනෑ කමක් නොතිබුණු අතර කෙසේ හෝ ඊට පිවිසීමෙන් පසු අගමැතිධුරය ඇගේ අරමුණක් ද නොවුණු බවය .
හොන්ඩියුරාස් හමුදා මුළුමනින්ම ඉරාකයෙන් ඉවත් වෙයි .
ඉරාකයේ රඳවා සිටි සිය අවසන් භට කණ්ඩායම ද පෙරේදා ඉවත් කර ගත් බැව් හොන්ඩියුරාස්හි ආරක්ෂක අමාත්‍යාංශ ප්‍රකාශකයෙකු පැවසීය .
ඉරාකයට යවා සිටි 370 කින් සමන්විත හොන්ඩියුරාස් හමුදා භට කණ්ඩායම ලබන ජූලි මාසය දක්වා එහි රැඳවීමට කලින් සැළසුම් කර තිබූ නමුත් ඉරාකයේ සන්ධාන හමුදා වලට එල්ල වී ඇති තර්ජන හේතුවෙන් ස්පාඤ්ඤය සිය හමුදා ඉවත් කිරීමට ගනු ලැබූ තීරණය හේතුවෙන් වහාම ඉවත් කර ගැනීමට ක්‍රියා කළ බැව් එම ප්‍රකාශකයා වැඩිදුරටත් පැවසීය .
මධ්‍යම අමෙරිකානු රාජ්‍යයක් වන හොන්ඩියුරාස් , අමෙරිකාවේ ඉල්ලීම මත පසුගිය වසරේ මැද භාගයේ ඉරාකයට යැවූ හමුදා භට පිරිස් මධ්‍යම ඉරාකයේ බිම් බෝම්බ ඉවත් කිරීම සහ වෛද්‍ය සේවාවන් සැපයීම වැනි කටයුතු වල මූලික වශයෙන් නිරතව සිටියහ .
- රොයිටර් ඉකුත් අඟහරුවාදා ඉතාමත් නිහතමානීව අගමැති ධූරය ප්‍රතික්ෂේප කරන බව පැවසීමෙන් පසු ඇගේ ' එම තීරණය පිළිගන්නා ලෙසත් තම තීරණය කිසිසේත් වෙනස් නොකරන බවත් " ඇය කොංග්‍රස් මන්ත්‍රින් හමුවේ කීවාය .
මෙහිදී එක් එක් මන්ත්‍රීවරුන් කතා කරමින් ඇයට අගමැති ධූරය පිළිගන්නා ලෙස ඉල්ලා සිටියදී නිහඬව බලා සිටි ඇගේ දෙනෙතින් කඳුළු ගලා හැලෙනු දක්නට ලැබී ඇත .
කෙසේ වුවත් ඇය ගත් තීරණයෙහි දැඩිව පිහිටා සිටියාය .
ඇගේ විදෙස් ජන්මය ප්‍රශ්නයක් කර ගත් හින්දු ජාති වාදීන් වෙතින් ඇගේ ජීවිතයට තර්ජනයක් එල්ල වෙතැයි බියක් පවතින බවද ඇය කියා තිබේ .
මේ නිසාම ඇගේ දරුවන් දෙදෙනා ද අගමැති ධූරය අත්හැරීමට ඇයට දිරි දුන් බව ප්‍රකාශ වී ඇත .
රාහුල් හා ප්‍රියංකා ඔවුන්ගේ පියා හා මිත්තනිය අහිමි වු අයුරින් මව ද අහිමි වනු දැක්මට නොකැමති බවත් ඉන්දියාව ප්‍රචණ්ඩකාරිත්වයෙන් වෙලී ඇති රටක් හෙයින් මෙහිදී එය පවුලේ ප්‍රශ්නයක් වීම ස්වභාවයක් බවත් කොමියුනිස්ට් පක්ෂ නායක ජෝති වාසු කියා තිබේ .
මේ අතර මහත්මා ගාන්ධි සමාධි " සංවිධානයේ හිටපු අධ්‍යක්ෂ එන් වාසුදේවන් කියා ඇත්තේ ගාන්ධි පවුලට නෑකම් නොකිවද මහත්මා ගාන්ධි ඝාතනය කළේ ද හින්දු අන්තවාදියෙකු බැවින් මේ අවස්ථාවේ සෝනියා ගාන්ධිගේ ජීවිත තර්ජන බිය සාධාරණ බවය .
සෝනියාගේ අගමැති ධූරය අත්හැරීමේ තීරණයෙන් සාමාන්‍ය ජනතාව ද කැළඹී තිබිණ .
ඇගේ නිවෙස ඉදිරිපිට රියක වහලක් මතට නැග ගත් පුද්ගලයෙකු ඇය අගමැති ධූරය බාර නොගත හොත් වෙඩි තබා ගන්නා බවට තර්ජනය කරමින් පිස්තෝලයක් හිසට තබා ගෙන සිටියේය .
පසුව ඔහු යාප්පුවෙන් නිරායුධ කර තිබිණ .
මේ අතර සෙසු පිරිස් විපක්ෂ නායකයින්ගේ පඹයන් පුළුස්සමින් විදි පුරා විරෝධය දක්වා තිබේ .
රොයිටර් ඒ . එෆ් . පී . මාධ්‍ය අයිතීන් රැකීම පිළිබඳ අමෙරිකා ක්‍රියා කලාපය නිහීනයි - අන්තර් ජාතික පුවත්පත් ආයතනය කියයි .
වෝසෝ හා බැග්ඩෑඩයේ දී මාධ්‍ය අයිතීන් සම්බන්ධයෙන් ඉරාකයේ දී අමෙරිකාව කටයුතු කරන ආකාරය අන්තර් ජාතික පුවත්පත් ආයතනයේ දැඩි දෝෂ දර්ශනයට ලක්ව තිබේ .
නිදහසේ අදහස් ප්‍රකාශ කිරීම හා විදේශ හා ඉරාක මාධ්‍යවේදීන් ට සලකන ආකාරය මෙහිදී ඔවුන් ගේ අවධානයට ලක්ව ඇත .
අන්තර් ජාතික පුවත්පත් ආයතනයේ වාර්ෂික මහා සභා රැස්වීමේ දී ඔවුන් යෝජනාවක් හරහා මෙම දෝෂාරෝපණය එල්ල කර ඇත .
ඒ අනුව අරාබි රූපවාහිනි නාලිකාවන්ට එරෙහිව පියවර ගැන්ම හා ෂියා මුස්ලිම් සති ප්‍රකාශනයක් වන අල් හවාස් පුවත්පත අත්හිටු වීම ගැන අවධානය යොමු කරමින් ඉරාක පාලන සන්ධානයේ මාධ්‍ය අයිතීන් සුරැකීමේ පිළිවෙත සැකයට භාජනය වී ඇති බව ඔවුන් පෙන්වා දී තිබේ .
තවද ඉරාක යුද සිරකරු හිංසනයේ ඡායාරූප සී . බී . එස් . පුවත් වැඩ සටහනෙ දී ප්‍රචාරය නොකරන ලෙස අමෙරිකානු හමුදාව කර ඇති ඉල්ලීම ද ඔවුන් ගේ විවේචනයට ලක්ව තිබේ .
මාධ්‍ය ප්‍රචාර තහනම් කිරීමට ගන්නා පියවර අඥාන බවත් එහි විපාක දරුණු බවත් පෙන්වා දෙන ඔවුන් , ඉරාකයේ අමෙරිකානු හමුදාව මැදිහත් මාධ්‍ය සිද්ධි වල දී පාලක සන්ධානය ඒවා පිළිබඳ පරීක්ෂණ පවත්වා ඇත්තේ නොසැලකිලිමත් ආකාරයකට බවට චෝදනා කර තිබේ .
මේ අතර රොයිටර් පුවත් සේවය හා බැඳුණු ඉරාක මාධ්‍යවේදීන් තිදෙනෙකු අත්අඩංගුවට ගැන්මෙන් පසු ඔවුන් ලිංගික අතවර වලට හා ආගමික අපහාසයන්ට ගොදුරු කළ බවට පැමිණිලි කැර තිබේ .
ෆලුජා හිදී ඉකුත් ජනවාරි මස අත්අඩංගුවට ගෙන පසුව චෝදනා රහිතව ඔවුන් නිදහස් කළ බව පෙරේදා ඔවුන් ප්‍රකාශ කර තිබේ .
අමෙරිකානු හමුදාව ඔවුන්ට කළ හිංසනයන් ප්‍රසිද්ධියට පත් කිරීමට තීරණය කළේ ඔවුන් හිංසනයට පත් කළ බවට සාක්ෂි නැතැයි අමෙරිකාව පසුගියදා ප්‍රකාශ කළ බැවිනැයි ඔවුන් කියා ඇත .
කැමරා ශිල්පියෙකු රූපවාහිනි මාධ්‍යවේදියකු හා රියැදුරෙකු වන මේ තිදෙනා ඔවුන් අමානුෂික වධ බන්ධනයන්ට ලක් කොට ඡායාරූප ගත කළ බව කියා ඇත .
බොහෝ දේ ප්‍රසිද්ධියේ කිව නොහැකි තරම් නිහීන බවත් සමහර අවස්ථාවන් හි ඔවුනට නින්ද අහිමි වන ලෙස හිසට බර පටවා පයින් පයින් පහර දුන් බවත් තවත් අවස්ථාවල අපහසු ඉරියව් මත පැය ගණන් රඳවා තැබූ බවත් ඔවුන් කියා ඇත .
මේ සම්බන්ධයෙන් පෙන්ටගනයට රොයිටර් සේවය ඉදිරිපත් කළ පැමිණිල්ලට තවමත් ප්‍රතිචාරයක් ලැබී නැත .
රොයිටර් නේපාලය . ජන ජීවිතයට බාධා කරන්නන්ට දුටු තැන වෙඩි තැබීමේ නියෝග .
කත්මන්දුහිදී , තෙදින මහ වැඩ වර්ජනයක් කැඳ වූ නේපාල මාඕවාදීන් පෙරේදා එය ආරම්භ කිරීමත් සමග අගනගරය හා සෙසු ප්‍රධාන නගර අක්‍රීය වී ඇති අතර ජන ජීවිතයට බාධා කරන්නන්ට දුටු තැන වෙඩි තැබීමට ආරක්ෂක අංශ වලට නියෝග ලැබී තිබේ .
වැඩ වර්ජනය නිසා පාසල් සරසවි හා කඩසාප්පුද වැසී ගොස් තිබිණ .
වීදි පාලුවට ගොස් තිබුණද ඉදහිට ගමන් ගත් රථ වලද අංක තහඩු දක්නට නොවිණ .
වර්ජනය නිසා අත්‍යාවශ්‍ය ආහාර ද්‍රව්‍ය සැපයුම අඩාල වී තිබිණ .
මේ අතර නේපාල විදුලි අධිකාරි ගොඩනැගිල්ලට බෝම්බ සවි කිරීමට පැමිණි කැරලිකරුවන් දෙදෙනකු එම බෝම්බය පුපුරා යාමෙන් ජීවිතක්ෂයට පත්ව ඇත .
මේ තත්ත්වය යටතේ ජන ජීවිතයට බාධා කරන්නන්ට දුටු තැන වෙඩි තැබීමට හමුදාවට නියෝග ලැබී තිබේ .
රාජාණ්ඩුව පෙරළා දැමීමේ අදිටනින් සටන් වැද සිටින මාඕවාදීන් විපක්ෂයට සහයෝගය පල කරමින් මෙම වැඩ වර්ජනය කැඳවා තිබේ .
වර්ජනයෙන් ඔවුන් බලපෑම් කරන්නේ ඔවුන්ගේ ඉල්ලීම් දිනා ගැන්මට බව ප්‍රකාශිතය .
නේපාලයේ අනාගතය තීරණය කැරෙන සියලු පාර්ශවයන් ගෙන් සමන්විත වට මේස සාකච්ඡාවක් මෙන්ම නව ව්‍යවස්ථාවක් සැලසීමේ විශේෂ සම්මන්ත්‍රණයක් ඔවුන්ගේ මූලික ඉල්ලීම් අතර තිබෙන බව සඳහනි .
ඒ . එෆ් . පී කොංග්‍රසය රැක ගැනීමේ උදාර අරමුණින් අගමැතිකම නිහතමානීව ප්‍රතික්ෂේප කළ සෝනියාගේ ජනප්‍රියත්වය තවත් ඉහළට .
නවදිල්ලියේදී , සිය ඉතාලි ජන්මය මතින් ප්‍රතිවාදින්ගෙන් එල්ල වන හානිකර ප්‍රහාරයන්ගෙන් නව රජය රැකගනු වස් අගමැති ධූරය අත්හැරීමෙන් සෝනියා ගාන්ධි විදහා පෑ විශිෂ්ට සදාචාරාත්මක ගුණය ඇගේ බලපෑම දෙගුණ තෙගුණ කිරීමට හේතු වනු ඇතැයි නිරීක්ෂකයන්ගෙන් පැවසී තිබේ .
ඇගේ මූලිකත්වයෙන් බලයට ගෙන ආ වාමවාදී සන්ධානයට නායකත්වය දීම ඇය ඉකුත් අඟහරුවාදා පස්වරුවේ ප්‍රතික්ෂේප කළේ , ඇය සැබෑ ඉන්දියානු වෙකු නොවන බවට හින්දු අන්තවාදීන්ගෙන් නැගුණු දැඩි බලපෑම හා ඇගේ ජීවිතාරක්ෂාව පතා දරු දෙදෙනාගෙන් පළවුණු බිය හමුවේ බව ප්‍රකාශ වේ .
අඟහරුවාදා ඇගේ තීරණය ප්‍රකාශ වීමෙන් පසු පාර්ලිමේන්තුවේ කොංග්‍රස් මන්ත්‍රීන් එය වෙනස් කරන ලෙස දිගින් දිගටම අයැද සිටිය ද සිය ස්ථාවරයේ දැඩිව පිහිටා සිටි ඇය ඒ වෙනුවට හිටපු මුදල් ඇමති හා ඉන්දීය ප්‍රතිසංස්කරණ ක්‍රියාවලියේ නිර්මාතෘ මනමෝහන් සිං නව ඉන්දීය රජයේ නායකත්වය උදෙසා දිරි ගන්වනු දක්නට ලැබී ඇත .
නව ඉන්දීය රජයේ අගමැති ලෙස මන්මෝ හන්සිං තෝරා ගනු ඇතැයි යන ආරංචිය පැතිරීමත් සමග කොටස් වෙළෙඳ පොළ තත්ත්වයේ ඉහළ නැගීමක් සිදු විය .
මේ අතර සෝනියා ගාන්ධි ගත් මග විසින් , ඇයට එරෙහිව නැගුණු හින්දු ජාතිකවාදී බී . ජේ . පී . ය නොවැදගත් හා මුග්ධ තත්ත්වයකට පත් කර තිබුණා පමණක් නොව ඇගේ ප්‍රතිරූපය අහස උසට නැගීම සිදුව ඇතැයි පුවත්පත් විචාරකයින් ප්‍රකාශ කර තිබේ .
මළ ගිරවුන් 266 ක් ගෙන ගිය නයිජීරියා කත අත්අඩංගුවේ .
යාවුන්දි හි දී , මළ ගිරවුන් 266 ක් හා විරල ගණයේ බැනර්මන් ටුරාකෝ නම් පක්ෂි පිහාටු 597 ක් බසයක ගෙන යමින් සිටි නයිජීරියානු කාන්තාවක කැමරූන් රේගු නිලධාරීන් විසින් අත්අඩංගුවට ගෙන වඳ වී ගෙන යන සත්ව විශේෂ වෙළඳාම පිළිබඳ අන්තර්ජාතික නීතිය යටතේ ඇයට නඩු පවරා ඇත .
වඳ වී යන සත්ව විශේෂ හොරෙන් මැරීම හා උන්ගේ අවයව ලබා ගැන්මට එරෙහිව කැමරූන් රාජ්‍ය දැඩි සටනක නියැලිව සිටී .
අදාළ කාන්තාව මේමුනා අහමඩ් නම් වන අතර ඇය සතුව තිබූ පක්ෂි පිහාටු තොගය එක් පක්ෂියෙකුගෙන් පිහාටු දහයක් බැගින් ලබා ගත් සෙයින් සලකා අඩු වශයෙන් ටුරාකෝ පක්ෂින් හැටකගෙන් වත් ගලවා ගෙන ඇතැයි තක්සේරු කර තිබේ .
18 හැවිරිදි කත මේ මළ ගිරවුන් හා රන් පැහැ පිහාටු විකිණීම සඳහා ගෙන ගොස් ඇත .
මේ පිහාටු නයිජිරියාවේ ගොත්‍රික නායකයින් සැරසීමට යොදා ගන්නා අතර මළ ගිරවුන් යන්ත්‍ර මන්ත්‍ර ගුරුකම් වලට යොදා ගන්නා බව පැවසේ .
රොයිටර් 01 . මේ හොන්ඩියුරාස් ජාතික මව , හැඬූ කඳුලින් බලා සිටින්නේ , පෙරේදා සැන් පෙඩිරෝ සූලා හි බන්ධනාගාරයේ හට ගත් ගින්නෙන් මිය ගිය සිය පුතුගේ මළ සිරුර භාර ගන්නටය .
විදුලි කාන්දුවකින් ඇරැඹුණැයි කියන මේ ගින්නෙන් සිරකරුවන් 104 දෙනෙක් මිය ගියහ .
02 . ගාසා තීරයේ පෙරේදා සිදු කළ අලුත්ම හමුදා මෙහෙයුමක දී පලස්තීන ජාතිකයන් 19 දෙනෙක් ඊශ්‍රායල් හමුදා විසින් ඝාතනය කළහ .
සුෆා හරස් මාර්ගය පසු කර දකුණු බටහිර ඉවුරේ රෆා සරණාගත කඳවුරු දෙසට ඇදි යන හේ ඊශ්‍රායල් යුද ටැංකි තවත් මෙහෙයුමක සඳහා වන්නට ද බොහෝ දුරට ඉඩ තිබේ .
03 . සෝනියා අගමැති ධූරය ප්‍රතික්ෂේප කිරීම නිසා කෝපයට පත් කොංග්‍රස් පාක්ෂිකයකු වන ගංගාචන්ද්‍රන් රාජ්පුට් නැමැත්තා සිය හිසට වෙඩි තබා ගන්නට උත්සාහ කළ අයුරු .
04 . සිය විදෙස් ජන්මය නැමැති ප්‍රහාරයෙන් කොංග්‍රස් පක්ෂය බේරා ගැනීම සඳහා ඉන්දියාවේ අගමැති ධූරය කැප කළ සෝනියාට , පක්ෂ ආධාරකරුවන්ගෙන් මෙසේ විරෝධතා එල්ල වූයේ , නවදිල්ලි නුවර කොංග්‍රස් පක්ෂ මූලස්ථානයෙන් පිටත රැඳී සිටි ආධාරකරුවන්ගෙනි .
05 . රිය බෝම්බයකට ගොදුරු වීමෙන් මිය ගිය ඉරාක පාලක සභාවේ ප්‍රධානී ඉසඩීන් සලීම් හා ඔහුගේ ආරක්ෂක නිලධාරීන්ගේ මළ සිරුරු පෙරේදා බැග්ඩෑඩයේ සිට බස්රා නගරයට අමෙරිකානු ගුවන් යානයකින් ගෙන එන ලදී .
මෙහි දැක්වෙන්නේ බස්රා නගරයට රොක් වූ ශෝකයට පත් ජනතාව අතරින් නැගුණු ඔහුගේ රුව රැගත් විශාල ඡායාරූපයකි .
06 . ඉන්දීය පාර්ලිමේන්තුවේ පෙරේදා පැවති කොංග්‍රස් මන්ත්‍රීන්ගේ රැස්වීමකදී ' රටට ශක්තිමත් හා ස්ථාවර නායකත්වයක් අවශ්‍ය බව ' ප්‍රකාශ කරමින් සෝනියා ගාන්ධි ( වමේ ) අගමැති ධූරය ප්‍රතික්ෂේප කිරීමෙන් පසු ඒ සඳහා නම් කර ඇති දෙදෙනාගෙන් අයෙකු වන හිටපු මුදල් ඇමැති මන්මෝහන් සිං ට සමීපව වාඩි වී සිටි සැටිය මේ .
අගමැති ධූරයට නම් කැරී ඇති අනෙක් තැනැත්තා ප්‍රනාබ් මුකර්ජිය .
‍නවදිල්ලියේ ප්‍රතිපත්ති පර්යේෂණ මධ්‍යස්ථානයේ විමර්ශක බී . ජී . වර්ගීස් පවසන්නේ , සෝනියා ගාන්ධි අගමැති ධූරය ප්‍රතිකේෂප කිරීමෙන් පක්ෂය තුළ ඇගේ බලාධිකාරය මෙන් ම රජයේ ඇයට හිමි තැන තවත් වැඩෙනු ඇති බවය .
කොංග්‍රසයෙන් මිත්‍රශීලී පක්ෂ වලින් හා ජනතාවගෙන් ඇය ලත් අනුමැතිය මැද බලයෙන් නෙරුපුණු හින්දු ජාතිකවාදීන් දිගින් දිගටම කියා සිටියේ අස්වාභාවිකව හින්දි බස උසුරුවන ඇයට හිටපු අගමැති අතාල් බිහාර් වජ්පායි හමු වේ අලගු තැබිය හැකි නොවන බවය .
එහෙත් දේශපාලන විමර්ශකයන් පවසන්නේ , සෝනියාගාන්ධි දැන් වජ්පායි අභිබවමින් ඉහළම ඉන්දීයත්වයක් පිළිබිඹු කර ඇති බවය .
ඇය නව රජයේ සදාචාරාත්මක බලවේගය ලෙස පවතිනු ඇතැයි වර්ගීස් කියා තිබේ .
ඉරාක මංගලෝත්සවයකට අමෙරිකා හමුදාවෙන් ප්‍රහාරයක් මිය ගිය 40 දෙනා අතර කුඩා දරුවනුත් බැග්ඩෑඩයේදී ඉරාකයේ කාන්තාරබද නගරයක මංගලෝත්සවයකට සහභාගි වූ පුද්ගලයන් 40කට වැඩි ප්‍රමාණයක් ඝාතනය කිරීම සම්බන්ධයෙන් අමෙරිකානු හමුදාව චෝදනාවට ලක්ව තිබේ .
මේ සිද්ධිය ඇති වී තිබෙන්නේ පෙරේදා අලුයම් කාලයේය .
සිරියානු දේශසීමාසන්න කුවේම් ප්‍රදේශයේ මැක්රෙඩින් ගම්මානයේ පැවති මංගලෝත්සවයක් ඉලක්ක කර ගනිමින් අමෙරිකානු ප්‍රහාරක හෙලිකොප්ටර් යානා දෙකක් විසින් මෙහිදී ප්‍රහාර එල්ල කළ බව සිද්ධිය අත්දුටු ගොවියෙකු ප්‍රකාශ කර ඇති අතර , අල් - ඇරබියා චන්ද්‍රිකා රූපවාහිනියෙන්ද ඒ බව ප්‍රකාශ කැරිණ .
මෙහිදී පෙරෝන වලට ඔතන ලද මළ සිරුරු ට්‍රක් රථවලට පටවන අයුරු රූපවාහිනියෙන් විදහා ඇත .
මියගියවුන් අතර කාන්තාවන් හා ළමයින් සිටින බවද මෙම ප්‍රහාරයෙන් පසු ප්‍රහාරක යානා මගින් ගම්මානයේ සෙසු නිවාසද විනාශ කර ඇති බවද රූපවාහිනියෙන් කියැවිණ .
එහෙත් මේ සිද්ධිය සම්බන්ධයෙන් වෙනස් අදහසක් දක්වන ඉරාකයේ අමෙරිකානු හමුදාපති බ්‍රිගේඩියර් ජෙනරාල් මාක් කිමිට් පවසන්නේ , විදේශීය සටන්කාමීන්ට රැකවරණය සපයන ගොඩනැගිල්ලකට සන්ධාන හමුදාව ප්‍රහාර එල්ල කළ බවය .
මෙම මෙහෙයුමේදී සන්ධාන හමුදාව දෙසටද සතුරු ප්‍රහාර එල්ල වූ බවත් ඊට ප්‍රතිප්‍රහාර දුන් බවත් ඔහු කියා ඇත .
මේ අතර බිම් හමුදාව , අදාළ ස්ථානයේ තිබී ඉරාක හා සිරියානු මුදල් තොගයක් , විදේශ ගමන් බලපත්‍ර රැසක් හා නවීන සන්නිවේදන උපකරණ කීපයක් සොයා ගත් බවද කිමිට් කියා තිබේ .
එහෙත් ප්‍රදේශයේ 35 හැවිරිදි ගොවියකු වන මෝටාඩා හමිඩ් පවසන අයුරු අමෙරිකානු ප්‍රහාරක යානා මංගලෝත්සව භූමියට ප්‍රහාර එල්ල කරන අවස්ථාව වනවිට සම්ප්‍රදායික සිරිතට අනුව මංගල උලෙළට සහභාගි වූවන් අහසට වෙඩි තැබීම සිදු කරමින් සිට ඇත .
මංගලෝත්සවයන්හිදී අහසට වෙඩි තැබීමේ සිරිත පවතින ඇෆ්ගනිස්තානයේදීද 2002 ජුලි මස අමෙරිකානු හමුදාව එවන් පිරිසකට වෙඩි තැබීමෙන් 48 දෙනෙකු ඝාතනය වී තිබිණි .
ඉරාක සිද්ධිය ඇසින් දුටු අහමිඩ් පවසන්නේ 40කට වැඩි පිරිසක් මරු දුටු අතර මළ සිරුරු විසිරී තිබුණු බවත් ළමයින් හා කාන්තාවන්ද ඒ අතර සිටි බවත්ය .
එහෙත් ඉරාක සන්ධාන හමුදාපති පවසන්නේ ප්‍රහාරයට ගොදුරු වූවන් මංගලෝත්සවයකට සහභාගි වී සිටි බවට සලකුණක් නොතිබුණු බවය .
ඒ . එෆ් . පී . රොයිටර් ගයනේන්ද්‍ර රජු හා විපක්ෂ නායකයන් අතර සාකච්ඡා .
කත්මන්දුහිදී , නේපාලයේ ගයනේන්ද්‍ර රජු පෙරේදා පළමු වරට විපක්ෂ නායකයන් සමග සාකච්ඡා ඇරඹීය .
ඔහුට එරෙහි විරෝධතාවලියක නිරත විපක්ෂයේ නායකයන් සමඟ සිදු කළ මේ සාකච්ඡා වල දී ක්ෂණික ප්‍රතිඵලයක් මතුව නැති අතර යළින් ඔවුන් හමු වී සාකච්ඡා කිරීමට රජු පොරොන්දු වී තිබේ .
පංච පක්ෂ විපක්ෂ සන්ධානයේ ප්‍රකාශක අර්ජූන් නරසිං මේ බව ප්‍රකාශ කර ඇත .
රජු හා විපක්ෂ නායකයින් ප්‍රතිපත්තිමය කරුණු සාකච්ඡා කළ බවත් , මෙහි දී ඔවුන් ගෙන ආ යෝජනාවන්ට රජු ඇහුම්කන් දුන්නා මිස අදහස් දැක්වීමක් නොකළ බවත් ඔහු පැවසීය .
මෙම සාකච්ඡා පැවතියේ කත්මන්දු අගනගරයෙන් බැහැර නාගර්ජූන් නිකේතනයේ දීය .
එය විපක්ෂ නායකයන් තනි තනිව මුණ ගැසීමට රජු දැරූ ප්‍රයත්නය නිමාවීමක් ලෙස ද සැලකේ .
තනි තනිවම ඔවුන් මුණ ගැසීමෙන් විපක්ෂය අතර ඇති සමගිය බිඳ දැමීමට රජු උත්සාහ දරන බවට විපක්ෂයෙන් චෝදනා නැඟි තිබිණ .
ඊයේ යළිත් රජු හා විපක්ෂය අතර සාකච්ඡා සිදු වනු ඇතැයි භාරකාර කැබිනට්ටුවේ සාමාජිකයෙකු කියා තිබිණ .
ඒ . එෆ් . පී . පාර්ලිමේන්තුවේදී අගමැති බ්ලෙයාර්ට කුඩක් පිර වූ කොපුවකින් දමා ගසයි .
ලන්ඩනයේදී , බ්‍රිතාන්‍ය පාර්ලිමේන්තුවේදී අගමැති ටෝනි බ්ලෙයාර් වෙත දම්පැහැ කුඩක් පිර වූ කොපුවක් දමා ගැසීමේ සිද්ධියෙන් පසු එරට පාර්ලිමේන්තුවේ ආරක්ෂාව තර කිරීම කෙරෙහි දැඩි අවධානය යොමු වී තිබේ .
' පිතෘ අයිතීන් ' පිළිබඳ සංවිධානයකට අයත් විරෝධතා දක්වන්නන් විසින් කොපුවක බහා දමා ගසන ලද මෙම හානි විරහිත කුඩු වර්ගය අගමැතිවරයාගේ යටකබායේ ( ජැකට්ටුවේ ) වැටී ඇත .
මේ අවස්ථාවේ අගමැතිවරයා මන්ත්‍රීවරන්ගේ වාචික ප්‍රශ්න නැගීම් වලට සවන් දෙමින් සිටි අතර පාර්ලිමේන්තු ගර්භය මුළුමනින්ම පිරී පැවති බවද ප්‍රකාශ වේ .
පසුව පැවති උත්සවයකට සහභාගි වෙමින් ' ඩ්‍රයික්ලීන් කිරීමට වැඩි ගණනක් වැය කැරෙන ' සිද්ධියක් ලෙස එය විහිළුවෙන් මග හැරීමට ටෝනි බ්ලෙයාර් උත්සාහ ගත්තද එය ජීව රසායනික ප්‍රහාරයකට මුහුණ දීමට ඇති සූදානමේ දුර්වලතා විදහන්නක් ලෙස පුවත්පත් මගින් හඳුන්වා දී තිබිණ .
සිද්ධිය එවැන්නක් වී නම් ඔවුන් සියලු දෙනාම ජීවිතක්ෂයට පත් විය හැකිව තිබිණැයි සන් පුවත්පත මුල් පිටුවේම වාර්තා කළේය .
ඩේලි මිර් පුවත්පත පාර්ලිමේන්තුව බියකරු නිවහනක් ලෙස දක්වා තිබිණ .
මේ තත්ත්වය මැද එම් . අයි 5 ආරක්ෂක සේවය පාර්ලිමේන්තු ගොඩනැගිල්ලේ ආරක්ෂාව තර කළ හැකි ක්‍රම විධි පිළිබඳ දැඩි අවධානයක් යොමා තිබේ .
පාර්ලිමේන්තුවේ මහජන ගැලරිය ඩොලර් මිලියන 1 . 07 ක වියදමින් වීදුරු තිරයකින් වෙන් කරන ලද්දේද මෑතක දීය .
එය ත්‍රස්ත ප්‍රහාර වළක්වා ගැන්මේ පියවරක් විය .
එහෙත් මේ සිද්ධියේදී කුඩු විසි කල පුද්ගලයන් විශේෂිත පුද්ගලයන් සඳහා වෙන් වුණු ආවරණය නොවුණු ආසන දෙකක වාඩි වී සිටි අතර ඔවුන් එම ආසන වලට හිමිකම් ලබා ඇත්තේ සාමිවරියකගේ අමුත්තන් ලෙසටය .
අදාළ සාමිවරිය ඇයට හිමි අමුත්තන්ගේ අසුන් පුන්‍යායතන සල්පිලකදී වෙන්දේසි කර ඇත .
මේ අනුව ත්‍රස්තවාදියෙකුට වුව පාර්ලිමේන්තුවට රිංගා මුළු ආණ්ඩුවම ඝාතනය කර දැමිය හැකි යැයි බී . බි . සී . යද පෙන්වා දී ඇත . පොලිස් නිලධාරියකු බව අඟවා එලිසබත් රැජනගේ වින්ඩ්සර් මාළිගයට රිංගා ගත් පුද්ගලයකු සම්බන්ධ සිද්ධියෙන් සතියකට පසු පාර්ලිමේන්තුවේ ඇති වූ මේ සිද්ධිය බ්‍රිතාන්‍යයේ ආරක්ෂක තත්ත්වයේ දුර්වලත්වය විදහන දෙවැනි මූලික අවස්ථාව ලෙස හැඳින් වී ඇත .
රොයිටර් වීදි ලාම්පු එළියෙන් පොතපත හැදැරූ මන් මෝහං සිං නවදිල්ලියේ දී ඉන්දීය අගමැතිවරයා බවට පත් වන මන් මෝහන් සිං කුඩා කළ සිටම අධ්‍යාපනය කැරේ දැඩි අවධානයක් යොමු කළ පුද්ගලයකු වන අතර එම අවධියේ වීදි ලාම්පු එළියෙන් පොතපත හැදෑරුවෙකු බව ඔහුගේ බාල සොයුරු 47 හැවිරිදි සුර්ජිත් සිං කියා තිබේ .
දහදෙනෙකුගෙන් යුත් පවුලේ පොත් ගුල්ලකු බවට පත්ව සිටි ඔහු කෙදිනක හෝ ඉන්දීය අගමැතිවනු ඇතැයි අභාවප්‍රාප්ත සිය පියා පවසා තිබුණු බවද සුර්ජිත් කියා තිබේ .
ඉන්දියාව බෙදීමේ දී පකිස්තානයට අයත් වූ ' ඝා ' ගම්මානයේ උපත ලද මන් මෝහන් සිං ඇතුලු පවුල පසුව අම්රිට්සාර් වෙත පැමිණ තිබේ .
ඔහුගේ පියා පලතුරු වෙළෙන්දෙකි .
පවුලේ පිරිමි හතර දෙනෙකි .
ගැහැනු හය දෙනෙකි .
නිවසේ පැවති කලබලකාරි පරිසරය හා නිතර සිදු වන විදුලි විසංදි වීම් නිසා මන් මෝහන් සිං රාත්‍රියේ වීදි ලාම්පු එළියෙන් පාඩම් කළ බව සුර්ජිත් කියා ඇත .
ඔහු හැමවිටම පංතියේ ප්‍රමුඛයා විය .
පසු කලෙක ඔහු ආර්ථික විද්‍යාව කැරේ දැඩි අවධානය යොදා ඇත්තේ දිළිඳුකම දුරැලීම අරමුණු කැරගෙනය .
අද 71 වන වියේ පසු වන ඔහු කලෙක ඉන්දීය මහ බැංකු අධිපතිවරයා ලෙස ද කටයුතු කර ඇත .
සරල දිවි පැවැත්මකට හුරු ඔහු පූර්ව මුදල් ඇමැතිවරයෙකි .
ඒ . එෆ් . පී . සෝනියා ස්ථාවරය වෙනස් නොකරයි .
ඉන්දීය නව අගමැති මන් මෝහං සිං නවදිල්ලියේදීය ඉන්දීය කොංග්‍රස් පක්ෂ මන්ත්‍රීන් හා පක්ෂ ආධාරකරුවන්ගේ දැඩි බලපෑම මධ්‍යයේ පවා අගමැති ධූරය බාර නොගැන්මේ ස්ථාවරය සෝනියා ගාන්ධි විසින් වෙනස් නොකිරීමෙන් පසු නව රජයේ අගමැතිවරයා ලෙස 71 හැවිරිදි මන් මෝහන් සිං පෙරේදා සවස පක්ෂය විසින් තෝරා ගැනිණ .
ජනාධිපති අබ්දුල් කලාම් විසින් සිදු කළ කැඳවීමට අනුව සෝනියා ගාන්ධි සමඟ ජනාධිපති මන්දිරයට ගිය මන්මෝහන් සිං කොංග්‍රසය ප්‍රමුඛ සන්ධානයේ රජයක් බිහි කිරීමේ අයිතිය තහවුරු කළේය .
වාමාංශික සහාය ලබන නව රජය හා ඔහු දිවුරුම් දෙනු ලබන්නේ කවදාද යන්න ඊයේ දහවල් වන විටත් තීරණය වී නොතිබුණු අතර ඉරිදා වන විට ඔහු අගමැති ලෙස බලය ලබා ගනු ඇතැයි අපේක්ෂිතය .
අද රජිව් ඝාතනයේ 13 වැනි සංවත්සරය බැවින් ඊට උචිත නොවන බව ප්‍රකාශ වී තිබේ .
දැන් කොංග්‍රසය ප්‍රමුඛ සන්ධානය මූලික අමාත්‍යාංශ හිමි විය යුතු ආකාරය අවධානයට ලක් කැර ඇත .
ආර්ථික විද්‍යාඥයෙකු හා පූර්ව මුදල් ඇමැතිවරයකු සේම ඉන්දීය ආර්ථික ප්‍රතිසංස්කරණ ක්‍රියාවලියේ නිර්මාතෘ ලෙස සැලකෙන මන් මෝහන් සිං අගමැති ධූරයට නිශ්චිතවම තෝරාගැන්මත් සමගම කොටස් වෙළෙඳ පොළේ පැවති අවිනිශ්චිතතාව පහව ගොස් ව්‍යාපාරික ප්‍රජාවද සතුටට පත්ව තිබේ .
ඔවුන් දැන් අවධානය යොමා ඇත්තේ මුදල් ඇමැති ධූරය හිමි වන තැනැත්තා කෙරේය .
පූර්ව මුදල් හා වෙළෙඳ ඇමැතිවරුන් දෙදෙනෙකු වන කල්කටාවේ වානිජ උපාධිධර ප්‍රනාබ් මුඛර්ජි සහ හවාඩ් සරසවි අධ්‍යාපනය ලැබ නීතිවේදියෙකුව සිට දේශපාලනයට පිවිසි පී . චිදම්බරම් යන අය මුදල් ඇමැති ධූරය සඳහා ප්‍රමුඛත්වය ලැබුවෝ වෙති .
57 වසරක නිදහස් ඉන්දීය ඉතිහාසයේ පළමු හින්දු නොවන අගමැති ලෙස පත් වන සීක ජාතික මන්මෝහන් සිං දැනටමත් මානුෂික මුහුණුවරකින් යුතුව ආර්ථික ප්‍රතිසංස්කරණ ඉදිරියට ගෙනයන බව පවසා ඇත .
රැකියා උත්පාදනය හා දිළිඳුකම දුරැලීම ඉලක්ක කරගන්නා නව රජය සිය ආර්ථික ප්‍රතිසංස්කරණ ක්‍රියාවලියෙන් සංවර්ධනයට අදාළව ලොවටම ආදර්ශයක් විදහන බව මන් මෝහන් සිං කියා තිබේ .
මේ අතර සෝනියා ගාන්ධි පවසා ඇත්තේ දැන් සියල්ල කෙළවර වීම ගැන සතුටට පත් වන අතර මන්මෝහන් සිං අත රටේ ආරක්ෂාව තහවුරු වනු ඇති බවය .
ඇය තවදුරටත් පක්ෂ නායිකාව ලෙස කටයුතු කරනු ඇත .
රොයිටර් පකිස්තානය පොදු රාජ්‍ය මණ්ඩලයට බඳවා ගන්න එපා විපක්ෂය කියයි .
ඉස්ලාමාබාදයේදී , පකිස්තානයේ තවමත් හමුදා හිතවාදි පාලනයක් පවතින බැවින් හා ප්‍රජාතාන්ත්‍රික ලක්ෂණයන්ගෙන් එය වියුක්ත බැවින් යළිත් එරට පොදු රාජ්‍ය මණ්ඩලයට ඇතුළත් කර ගැන්ම නොකළ යුත්තක් බව පකිස්තාන විපක්ෂය පොදු රාජ්‍ය මණ්ඩලයට දන්වා ඇත .
එහෙත් පකිස්තාන රාජ්‍ය බලධාරීන්ගේ මතය වී ඇත්තේ ප්‍රජාතන්ත්‍රවාදී අරමුණු රැසක් පසුගිය කාලය තුළ සපුරා ඇති නිසා එරට පොදු රාජ්‍ය මණ්ඩලයට මෙවර යළි ඇතුළත් කර ගනු ඇති බවය .
නව සාමාජික පොදු රාජ්‍ය මණ්ඩලයීය අමාත්‍යමය ක්‍රියාකාරි කණ්ඩායම අද හා හෙට ලන්ඩනයේ දී මුණගැසී 1999 දී , හමුදාපති පර්වේස් මුෂාරෆ් ලේ නොහැලුණු කුමන්ත්‍රණයකින් පකිස්තානයේ බලය ලබා ගැන්මෙන් පසු එරටට පැනවුණු තහනම ඉවත් කිරීම සම්බන්ධයෙන් සලකා බලනු ඇත .
2002 දී මහ මැතිවරණයක් පැවැත්වීම හා ජනාධිපති මුෂාරෆ් වසර අවසන හමුදාපති ධුරයෙන් ඉවත් වීමේ පොරොන්දුව මත මතභේදාත්මක ව්‍යවස්ථා සංශෝධන පාර්ලිමේන්තුවෙන් අනුමත වීම ආදියට අනුව ප්‍රජාතන්ත්‍රවාදී ලක්ෂණ ස්ථාපිතව ඇත්තෙන් මෙවර පකිස්තානයට පැනවුණු තහනම ඉවත් කොට යළි පොදු රාජ්‍ය මණ්ඩලයට ඇතුළත් කර ගනු ඇතැයි බලධාරීහු අපේක්ෂා කරති .
එහෙත් හිටපු අගමැතිනි බෙනාසිර් බුට්ටෝගේ පකිස්තාන ජනතා පක්ෂය , පොදු රාජ්‍ය මණ්ඩලයීය මහ ලේකම් ඩොන් මැකිනොන් වෙත යොමු කළ ලිපියකින් පකිස්තානයට පැනවුණු තහනම ඉවත් නොකරන ලෙස ඉල්ලා ඇත .
පකිස්තානය නියම ප්‍රජාතන්ත්‍රවාදයට පිවිසීම හා පාර්ලිමේන්තුවේ උත්තරීතර බව පිහිටුවන තුරු යළි ඇතුළත් කර ගැන්ම සිදු නොකරන ලෙස ඔවුන් ඉල්ලා තිබේ .
මෙම අවස්ථාවේ පකිස්තානය යළි එම සංවිධානයට එක් කර ගැන්මෙන් සැබෑ ප්‍රජාතන්ත්‍රවාදී අරමුණු ඉටු කරලීමෙන් එරට වලකාලන බව ඔවුන් වැඩි දුරටත් පෙන්වා දී ඇත .
මේ අතර හිටපු අගමැති නවාස් ෂරීෆ් ගේ පක්ෂය ප්‍රකාශ කර ඇත්තේ පකිස්තානය යළි පොදු රාජ්‍ය මණ්ඩලයට ඇතුළත් කර ගන්නේ නම් සැබෑ ප්‍රජාතන්ත්‍රවාදයට පිවිසීමේ කොන්දේසිය මත එය සිදු කළ යුතු බවය .
රොයිටර් ඒ . එෆ් . පී . 01 . ආබාධිතයන්ගේ අත් උදව්වට වඳුරන් පුහුණු කිරීම සඳහා ' වඳුරු පාසලක් ' පවත්වා ගෙන යන බොස්ටන් සංවිධානයක් දැනට වඳුරන් 93 දෙනකු පුහුණු කොට ආබාධිතයන් වෙත ලබා දී ඇත .
මෙහි දැක්වෙන්නේ එසේ පුහුණුව ලත් දස හැවිරිදි එයිලා නම් වඳුරා සී . ඩී . ධාවකයකින් සංගීත තැටියක් ආපසු ගන්නා අයුරුය .
02 . අධිවේගක මගක අලුතින් රේන්ද පොලක් විවෘත කිරීමට එරෙහිව දෙදින විරෝධතාවක නියැලී කොලොම්බියාවේ කෝපකබානා නේවාසිකයන් පොලිසිය සමඟ ගැටීමේදී 37 දෙනෙක් තුවාල ලැබූහ .
පොලිසියේද හත් දෙනෙක් තුවාල ලැබූහ .
මේ ඔවුන් අරගල මර්දන පොලිසියට ගල්මුල් ගසන අයුරුය .
03 . පලස්තීනයේ රෆා සරණාගත කඳවුරට ඊයේ ඊශ්‍රායල් හමුදාවෙන් එල්ල වූ ප්‍රහාරයකින් තුවාල ලත් බිළිඳකු රෝහල වෙත ඔසවාගෙන යන සැටිය මේ .
04 . ඉන්දීය අගමැති ධූරයට තේරී සිටින මන්මෝහන් සිං ජනාධිපති අබ්දුල් කලාම් මුණගැසී නව රජයක් පිහිටුවීමේ හැකියාව තහවුරු කිරීමෙන් පසු කොංග්‍රස් නායිකා සෝනියා ගාන්ධි සමග මාධ්‍ය හමුවකට පැමිණි අවස්ථාව .
05 .
ඉන්දීය ජනාධිපතිවරයා කොංග්‍රසයේ අගමැති නාමිකයා වන මන් මොහන් සිංට නව රජය පිහිටුවන ලෙස ඇරයුම් කර ඇත .
ජනාධිපති මන්දිරයේ දී ජනාධිපති අබ්දුල් කලාම් ( වමේ ) මන් මෝහන් සිං ට අගමැතිධූර පත්වීම් ලිපිය වාර දෙන අවස්ථාවයි මේ .
ජගත් විරෝධතා මැද ඊශ්‍රායල් හමුදා සරණාගත කඳවුරු වලට කඩා වදී .
රෆාහිදී , ඉකුත් දෙදින තුළ පලස්තීනුවන් 36 දෙනකු පමණ ඝාතනය කිරීම හා පලස්තීන නිවාස බිඳ දැමීමට එරෙහිව අන්තර් ජාතික විරෝධයක් මතුව තිබියදී එය නොතකා ඊශ්‍රායල් හමුදා ඊයේ තව තවත් රෆා සරණාගත කඳවුර තුළට කඩා වැදුණහ .
මේ තත්ත්වයට එරෙහිව ඊශ්‍රායලය චෝදනාවට ලක් කර ඇති එ . ජා . ආරක්ෂක මණ්ඩලය , අරාබීන් විසින් යුද අපරාධයක් ලෙස හඳුන්වන මෙම ක්‍රියාවලියට එරෙහිව යෝජනාවක් සම්මත කර ගෙන තිබේ .
' අන්තර් ජාතික නීතිය උල්ලංඝනය කෙරෙන නිවාස කඩා දැමීම වහා නැවැත්විය යුතු බවත් පුද්ගලයන් මිය යාමට හේතු වන ප්‍රචණ්ඩකාරීත්වය අත්හල යුතු බවත් ඉල්ලන මෙම යෝජනාවට ආරක්ෂක මණ්ඩලයේ 14ක ගේම අනුමැතිය ලැබී ඇත .
මෙහිදී සුපුරුදු නිෂේධ බලය පෑමෙන් වැළකුණු අමෙරිකාව ඡන්දය දීමෙන් වැළකී සිට ඇත .
පසුගිය දිනවල ඊශ්‍රායල් හමුදා පලස්තීන නිවාස බිඳ දැමීමෙන් 1600 කට පමණ උන්හිටි තැන් අහිමිව ඇත .
ඊශ්‍රායලය කියන්නේ නිවාස බුල්ඩෝසර් කරන්නේ ත්‍රස්ත ප්‍රහාර වළකාලනු පිණිස බවය .
එ . ජා . මහ ලේකම් කොෆි අන්නන් පවා ඊශ්‍රායල් ක්‍රියා කලාපය හෙලා දැක ඇත .
පලස්තීන රැලියකට වෙඩි තැබීමෙන් පුද්ගලයන් 10 දෙනෙකු මිය ගිය සිද්ධිය සම්බන්ධයෙන් ඊශ්‍රායලය ප්‍රකාශ කර ඇත්තේ උද්ඝෝෂකයන් පළවා හැරීමට යුද ටැංකි මගින් වෙඩි තැබීමේ දී එය සිදුව ඇති බවය .
කෙසේ හෝ පලස්තීනයේ මතුව ඇති මේ අර්බූදකාරී තත්ත්වය විසදීමට ගත යුතු පියවර සම්බන්ධයෙන් ලෝක බලවතුන්ගේ අවධානය දැන් යොමුව ඇත .
රොයිටර් නව රජයක් පිහිටුවීමේ සාකච්ඡාවට සෝනියා ජනපති මුණ ගැසෙයි .
නවදිල්ලියේ දී , ඉන්දීය කොංග්‍රසය ප්‍රමුඛ සන්ධානයේ රජයකට බද්ධ නොවී පිටත සිට ඊට සහාය දැක්වීමට ආසන හැට එකකට හිමිකම් කියන ඉන්දීය කොමියුනිස්ට් පක්ෂ ද්වය පෙරේදා සවස තීරණය කළේය .
ජනාධිපති අබ්දුල් කලාම් විසින් නව රජය පිහිටුවීම පිළිබඳ සාකච්ඡාවක් සඳහා කොංග්‍රස් නායිකා සෝනියා ගාන්ධි ඊයේ කැඳවා තිබුණු අතර ඒ අනුව ඇය ඊයේ දහවල් ජනාධිපති මන්දිරයේදී ඔහු හමුවූවාය .
කෙසේ වුවත් රජයක් පිහිටුවීමේ හැකියාව ඇති වෙනත් කොටසක් නොමැති බැවින් සෝනියා ගාන්ධිගේ ඊට ඇති හිමිකම ජනාධිපතිවරයා පිළිගනු ඇතැයි ද ජනාධිපති ප්‍රකාශක කියා තිබිණ .
සෝනියා ගාන්ධිට මන්ත්‍රීන් 320 කගේ පමණ සහාය පළව ඇතත් ප්‍රබල වාමාංශික පක්ෂ ද්වය පිහිටුවීමට යන නව රජයට බද්ධ නොවීමට ගත් තීරණයෙන් එහි ස්ථාවරත්වය හා ආයුකාලය ප්‍රශ්නයට තුඩු දී ඇතැයි ද පැවසී තිබේ .
මේ අතර ගාන්ධිගේ විදේශ ජන්මය පිළිබඳ ප්‍රශ්නය බී . ජේ . පිය විසින් යළි මතුපිටට ගැනීම ඇය අගමැති ධූරය බාර ගැන්ම පිළිබඳ අවිනිශ්චිත තත්ත්වයක් මතු කිරීමට හේතු වී ඇතැයි ද පැවසී තිබේ .
එහෙත් ඇගේ පක්ෂයෙන් හා මිත්‍රශීලි පක්ෂ වලින් පැවසී ඇත්තේ ඇය නේරුගාන්ධි වංශයේ සිවුවැනි ඉන්දීය අගමැති ලෙස පත් වනු ඇති බවය .
රොයිටර් හොන්ඩියුරාස්හි , බන්ධනාගාරයක 103 ක් පිලිස්සී නසිති .
සැන්පේඩෘසූලාහි දී , උතුරු හොන්ඩියුරාස් හි සැන් ජෙඩෘ සූලා නගරයේ බන්ධනාගාරයක පෙරේදා අලුයම ඇති වූ ගින්නකින් සිරකරුවන් 103 දෙනෙකු පිළිස්සී මිය ගොස් ඇත .
ඔවුන් සියලු දෙනාම දරුණු වීදි කල්ලියකට අයත් සාමාජිකයින් බව ප්‍රකාශිතය .
විදුලි කාන්දුවක් සමග ඇති වූ පිපිරීමකින් ගින්න හටගත් බවත් එය කුප්‍රකට ' මාරා සැල්චුරා ' තුරුණු කල්ලිය රැඳවුණ සිරකුටි ප්‍රදේශය කරා වේගයෙන් පැතිර ගිය බවත් සඳහන්ව තිබේ .
බොහෝ දෙනෙකු හුස්ම ගැනීමේ අපහසුතාවෙන් මිය ගොස් ඇති අතර 25 දෙනෙකුට රෝහල් ප්‍රතිකාර ලබා දී තිබේ .
මළසිරුරු 50 ක් අඟුරු බවට පත්ව ඇත .
මියගියවුන් සැමදෙනාගේම පාහේ පච්ච කොටා තිබිණි .
පච්ච කෙටීම මධ්‍යම අමෙරිකාවේ මැර කල්ලි වල සාමාන්‍ය සිරිතකි .
මෙම ඛේදවාචකය හොන්ඩියුරාස් බන්ධනාගාර ඉතිහාසයේ ඇති වු දරුණු ම සිද්ධිය ලෙස සැලකේ .
ගින්න හටගැනීමෙන් දෙපැයක් යනතුරු සිරකුටි විවර නොකළ බවට ආරක්ෂක නිලධාරීන්ට චෝදනා කරන සෙසු සිරකරුවන් හා ඔවුන් ගේ ඥාතීන් මෙය අහඹු සිද්ධියක් නොවන බව ප්‍රකාශ කර තිබේ .
රොයිටර් රතු කුරුසයේ වොෂිංටන් ප්‍රධානියාගේ අස් වීම ඉරාක හිරකරු හිංසන සිද්ධියේ අතුරු ඵලයක් දැයි සැකයක් ! වොෂින්ටනයේදී , අන්තර්ජාතික රතු කුරුස කමිටුවේ වොෂින්ටන් කාර්යාලයීය ප්‍රධානී ක්‍රිස්ටෝෆ් 17 වසරක සේවා කාලයකින් පසු පුද්ගලික හේතු මත ඉල්ලා අස් වි ඇතැයි ප්‍රකාශ වේ .
එහෙත් ඔහුගේ ඉල්ලා අස් වීම සිදුව ඇත්තේ අමෙරිකානු සෙබලුන්ගේ ඉරාක යුද සිරකරු හිංසනය පිළිබඳ රතුකුරුස සංවිධානයෙන් ප්‍රකාශිත රහස් වාර්තාව නිසා ඇති වූ අර්බුදයක් මැදය .
ඔහුගේ අස් වීම මෙම සිද්ධියට අදාළ රතුකුරුස වාර්තාව මතින් සිදු වූවක් ද යන්නට ඔහු පිළිතුරු නොදී ඇති අතර පෞද්ගලික හේතු මත අස් වන බව කියා ඇත . ඔහු පුද්ගලික හේතු මත මසකට පමණ කලින් ඉල්ලා අස් වු බව රතුකුරුස ජිනීවා මූලස්ථානයෙන් ද පවසා ඇත .
ඔහුගේ අස් වීම හිරකරු හිංසන සිද්ධියට සම්බන්ධතාවක් නැතැයි ඔවුන් ද කියා තිබේ .
එහෙත් රාජ්‍ය නොවන සංවිධාන කේෂත්‍රයෙන් පැවසි ඇත්තේ ගිරෝඩ් රතු කුරුස සංවිධානය හා අමෙරිකානු රජය කෙරෙහි නොසතුටින් සිටි බවය .
ඔහු ඉල්ලා අස් වන බවක් කියා නොතිබුණු බවද ප්‍රකාශිතය .
ඉරාක හිරකරු හිංසනය පිළිබඳව අමෙරිකානු ජාතික ආරක්ෂක උපදේශක කොන්ඩොලීසා රයිස් සමග පැවති සාකච්ඡාවකින් පසු ඔහු පැමිණ ඇත්තේ සෑහීමකට පත් නොවන තත්ත්වයකිනි .
සිරකරු හිංසනය පිළිබඳ රතුකුරුස වාර්තාව හේතු කොට ගෙන එහි අපක්ෂපාතීත්වය හා සිද්ධිය පිළිබඳ මූලිකව ප්‍රසිද්ධියේ මුනිවත රැකීම ගැන ප්‍රශ්න මතු වී තිබිණ .
ඔවුන් පුද්ගලිකව ඒ ගැන අමෙරිකාවට දන්වා තිබුණ ද ප්‍රසිද්ධියේ යමක් කීමෙන් වැළකී තිබිණ .
රොයිටර් චීනයේ අනතුරු ඇඟවීමට අමෙරිකාවේ අප්‍රසාදය .
චීනයේ මෙම අනතුරු ඇඟවීම තායිවාන - චීන සබඳතා වර්ධනයට ඉවහල් වන්නට නොවන බව අමෙරිකානු රාජ්‍ය දෙපාර්තමේන්තුවෙන් පවසා තිබේ .
චීන ප්‍රකාශනයේ හමුදා බලය යෙදීමේ තර්ජනයක් මතුව ඇතැයි ද එය අයහපත් බලපෑමක් ඇති කරනු ඇති බව අමෙරිකාවේ මතය යැයිද රාජ්‍ය දෙපාර්තමේන්තු ප්‍රකාශක ඇඩම් එරෙලි මාධ්‍ය හමුවේ පවසා ඇත .
එපමණක් නොව එසේ හමුදා බලය යෙදීමට අමෙරිකාව විරුද්ධ බවත් චීනය අවධානය යොමු කළ යුත්තේ දෙපාර්ශවය අතර සබඳතා ඉදිරියට ගෙන යාම සම්බන්ධයෙන් බවත් ඔහු වැඩිදුරටත් කියා ඇත .
අමෙරිකාවේ මෙම ස්ථාවරය අඛණ්ඩව පවතිනු ඇති බවත් දෙපාර්ශවය අතර පවත්නා වෙනස්කම් සාමකාමීව විසඳා ගත යුතු බවත් එරෙලි පෙන්වා දී තිබේ .
එය සාකච්ඡා මාර්ගයෙන් කළ යුතු බවද ඔහු දක්වා ඇත .
තායිවානය චීනයේම කොටසක් ලෙස පිළිගන්නා අමෙරිකාව තායිවානයේ ආරක්ෂාව පතා ඔවුනට අවි සැපයීමටද නීතියෙන් බැඳී සිටින බව ප්‍රකාශ කරයි .
ඒ . එෆ් . පී . 01 . ගාසා තීරයෙන් පලස්තින ජනයා බිය ගන්වා පළවා හැරීමේ ඊශ්‍රායල් හමුදා ක්‍රියාදාමයට මැදිහත් වන මෙන් , පලස්තීන අගමැති අහමඩ් කෝරී , අමෙරිකාවෙන් ඉල්ලීමක් කර තිබේ .
ඊශ්‍රායල් හමුදා වල තාඩන පීඩන වලට බියෙන් සිය නිවෙස් හැර පළා යමින් සිටින පලස්තීන පවුල් සංඛ්‍යාව ද ක්‍රමයෙන් ඉහළ යමින් පවතී .
තමන් සතු සියලු දේ ට්‍රක් රථයක පටවා ගෙන , දකුණු ඉරාකයේ රාෆා සරණගත ප්‍රදේශයෙන් පිට වීමට සූදානම් වන , පලස්තීන පවුලකි .
මේ .
02 . ලොව සියලුම ජාතීන් සහ රටවල් අතර සදාකාලික සාමය ස්ථාපිත වන්නැයි ඉල්ලා සිටිමින් , ඉන්දියාවේ හින්දු බැතිමත්හු පෙරේදා සැමරූ ශුද්ධ වු ගිනි දැල්වීමේ උලෙළේ එක් අවස්ථාවකි මේ .
හින්දු බැතිමතුන් 15000 කගේ සහභාගිත්තවයෙන් බොම්බායේ දී පැවැත්වුණු මෙම උලෙළේදී බතක් පිළියෙල කර පූජා කිරීමත් , යාඥාවන් හඬ නඟා කියවීමත් ප්‍රධාන වශයෙන් සිදු කෙරිණි .
03 . අමෙරිකාවෙන් පත් කරන ලද ඉරාකයේ ප්‍රධාන පරිපාලන නිලධාරියා ඇතුළු 9 දෙනෙකුට මරු කැඳවු මරා ගෙන මැරෙන රිය බෝම්බය පිපිරී ගිය ස්ථානයේ පරීක්ෂණ පවත්වන ඉරාකයේ නියෝජ්‍ය හමුදා මෙහෙයුම් බලධාරියා වන බ්‍රිගේඩියර් ජනරාල් මාක් කිමිටි ( වමේ ) ඇතුළු නිලධාරීන් පිරිසක් .
04 . බටහිර ඉවුරේ නේබ්ලස්හි ඊශ්‍රායල් බන්ධනාගාර වල රඳවා සිටින පලස්තීන ජාතිකයන් නිදහස් කරන ලෙස ඉල්ලමින් පෙරේදා පැවැති උද්ඝෝෂණ ව්‍යාපාරයකට සහභාගි වූ මේ දැරිය සටන් පාඨ හඬ නගමින් සිය දෑත් සංකේතාත්මකව දම්වැලකින් එකට එක් කර ගෙන සිටින්නීය .
පලස්තින ජනවාස වැනසීමේ ඊශ්‍රායල් සැලැස්ම නවතා දමන ලෙස , පලස්තීන අගමැතිවරයා පෙරේදා බර්ලින්හිදී ඉහළ පෙළේ අමෙරිකානු බලධරයකුගෙන් ඉල්ලීමක් ද කර තිබේ .
05 . තුර්කියේ සංචාරයක නියැලි බ්‍රිතාන්‍ය අගමැති ටෝනි බ්ලෙයාර් එරට අගමැති රිසෙප් ටේයිජ එර්දෝගන් සමග එක්ව අගමැති කාර්යාලයේදී මාධ්‍යවේදීන් හමු වු අවස්ථාවයි මේ .
ඉරාක පාලක සභාවේ ප්‍රධානියා පවා ඝාතනය කර ඇතත් බියට පත්ව කඩිනමින් ඉරාකයෙන් පිටවීමට බ්‍රිතාන්‍ය සූදානම් නැතියැයි බ්ලෙයාර් මෙහි දී පැවසීය .
06 . හොන්ඩියුරාස්හි බන්ධනාගාරයක ඇති වූ ගින්නෙන් මිය ගිය සිරකරුවන් ගේ මළ සිරුරු දෙස බලා සිටින පොලිස් නිලධාරීන් පිරිසකි මේ . මෙම සිරකරුවන්ගෙන් බහුතරයක් මැර කල්ලියකට අයත් වූවන් බව පැවසේ .
ඉරාක පාලක සභාවේ ප්‍රධානියා මරා ගෙන මැරෙන රිය බෝම්බයකින් නසී .
බැග්ඩෑඩයේ දී , අමෙරිකාවෙන් පත් කැරුණු ඉරාක පාලක සභාවේ ප්‍රධානි එසඩීන් සලිමා පෙරේදා බැග්ඩෑඩ් අගනුවරදී මරා ගෙන මැරෙන රිය බෝම්බයකට ගොදුරුව මිය ගිය අතර මෙම ප්‍රහාරයේ වගකීම " අරාබි විරෝධතා ව්‍යාපාරය / රෂීඩ් සේනාංකය " නම් අප්‍රසිද්ධ කණ්ඩායමක් විසින් ඔවුන් ගේ වෙබ් අඩවිය හරහා පිළිගෙන ඇත .
දැඩි ආරක්ෂිත , සන්ධාන හමුදා මූලස්ථානයට ආසන්න ප්‍රදේශයකදී මෙසේ රියබෝම්බයට ගොදුරු වූ 61 හැවිරිදි සලිම් දේශපාලන නායකවකු වන අතර ඉරාකයේ පැරණිම ෂියා මුස්ලිම් දේශපාලන පක්ෂය වන අල් - ඩාව - අල් ඉස්ලාමීයා හි සාමාජිකයෙකි .
මෙම රිය බෝම්බයෙන් තවත් 10 දෙනෙකු මිය ගිය අතර අටදෙනෙක් තුවාල ලැබූහ .
මෙය ත්‍රස්වාදයේ නිහීන ක්‍රියාවක් බව පවසන අමෙරිකානු ජනාධිපති බුෂ් , ජුනි 30 දාට නියමිත " ඉරාක ජනතාවට එරට බලය පැවරීමේ ක්‍රියාවලිය " ඉන්පසු නොබානු ඇතැයි කීය .
" ජුනි 30 දා නිදහස් ඉරාකයේ ධජය නැංවෙනු ඇත .
ඒ අනුව නව අන්තර්වාර ආණ්ඩුව ස්වාධීන බලාධිකරය හිමිකරගනු ඇතැයි " බුෂ් කීවේය .
නිදහස් ඉරාකය පැවැත්ම භීෂණයට බාධාවක් බැවින් ත්‍රස්තවාදීන් අමෙරිකානු විශ්වාසය හා අදිටන කඩාබිඳ දැමීමට වෑයම් කරන බවද ඔහු පැවසීය .
එ . ජා . මහ ලේකම් කොෆි අන්නන්ද සලිම් ඝාතනය හෙළා දැක ඇත .
අමෙරිකාව මේ සම්බන්ධයෙන් සැක පහළ කර ඇත්තේ ජෝර්දාන් ජාතික අන්තවාදියකු වන අබු මුසාබ් අල් සර්ගාවි කැරේය .
මේ අතර ඉරාක අගනුවරින් හමුවූ කාලතුවක්කු උණ්ඩයක සැරින් විස වායුව අඩංගු බවට සලකුණු දැක්වී ඇති අතර පසුව එය පුපුරවා හැර තිබේ .
මෙය සදාම් ගේ අවි ගබඩාවේ තහනම් අවි තිබූ බව ඇගවෙන්නක් යැයි බ්‍රිතාන්‍ය්‍යයෙන් පැවසී තිබේ .
මේ අතර මොක්ටාඩා අල් සාදර් පාක්ෂික සටන් කාමින් 50 ක් පමණ සටන් වැදී ඝාතනය කළ බව අමෙරිකානු හමුදාව කියා තිබේ .
ඒ . එෆ් . පී . සාමාන්‍ය වැසියන්ගේ ගේ දොර විනාශ කිරීම නවත්වන්න .
ඇමිනෙස්ටි සංවිධානය ඊශ්‍රායලයෙන් ඉල්ලයි .
පලස්තීන ජන නැඟිටීම ( ඉජටිෆාඩා ) සිදු වී ගත වු වසර 3 1 / 2 ක කාලය තුළ , ඊශ්‍රායලය විසින් පලස්තීන නිවෙස් 3000 කට අධික සංඛ්‍යාවක් විනාශ කර ඇතැයි චෝදනා කරන මානව අයිතිවාසිකම් පිළිබඳ ' ඇමිනෙස්ට් ' අන්තර්ජාතික සංවිධානය සාමාන්‍ය වැසියන්ගේ ගේ දොර බිමට සමතලා කිරීම වහාම නවතා දමන මෙන් ඊශ්‍රායල් හමුදාවෙන් ඉල්ලීමක් කර ඇත .
සැබෑ හමුදාමය අවශ්‍යතාවයකින් තොරව , දකුණු ගාඝා තීරයේ පිහිටි පලස්තීන වාසස්ථාන වනසා දැමීම වහාම අත්හිටු වන්න යැයි මෙම සංවිධානය විසින් පෙරේදා නිකුත් කළ වාර්තාවක සඳහන් වී තිබේ .
ඊශ්‍රායල් හමුදා විසින් පසුගිය කාලය තුළ සිදු කළ මර්ධනකාරී ක්‍රියා වරින් වර දැඩි විවේචනයට ලක් කළ , ඇමිනෙස්ටි සංවිධානය , පිටු 60 කින් සමන්විතව නිකුත් කර ඇති මෙවර වාර්තාවට අනුව , අහිංසක පලස්තීන සාමාන්‍ය වැසියන්ට අයත් නිවාස මෙසේ කඩා බිඳ දැමීම , ඊශ්‍රායල් හමුදා දැඩි දඬුවම් වලට ලක් විය යුතු තදබල වැරදි ක්‍රියාවන් වෙයි .
තම හමුදා විසින් විනාශ කර දමනු ලැබුවේ ඊශ්‍රායල් හමුදා වලට පහර දීම සඳහා පලස්තීන සටන්කාමීන් විසින් උපයෝගී කරගෙන තිබෙන ගොඩනැගිලි සහ ආයුධ හොර රහසේ ගෙන එන උමං මාර්ග පමණ යැයි මීට පිළිතුරු වශයෙන් ඊශ්‍රායල් විදේශ අමාත්‍යාංශය ප්‍රකාශ කර තිබේ .
රොයිටර් සාම ක්‍රියාවලිය අඛණ්ඩව සිදු කරන බවට සෝනියාගේ ප්‍රකාශයට පාකිස්තානයේ ප්‍රසාදය එක්සත් ජාතීන්ගේ සංවිධානයේ දී ඉන්දු – පකිස්තාන සාම ක්‍රියාවලිය ඉදිරියට ගෙන යන බවට කොංග්‍රස් නායිකා සෝනියා ගාන්ධි කර ඇති ප්‍රකාශය ගැන ප්‍රසාදය පල කරන පාකිස්තානය සාකච්ඡා යළි ඇරඹීමට එරට නිතරම සූදානම්න් සිටින බව කියා තිබේ .
නිව්යෝර්ක්හි සංචාරයක නියැලි පාකිස්තාන විදේශ ඇමති කුර්ෂීඩ් මෙහමූඩ් කසුරි , මේ බව සඳහන් කර ඇති අතර ගාන්ධි රජය දිවුරුම්දීමෙන් පසු සාකච්ඡා ඇරඹිය යුත්තේ අලුතින්ම නොව පූර්ව රජය සමයේ නැවතුන තැන් සිට බව කියා තිබේ .
දෙරටේම ජනතාවට සාමය අවශ්‍ය සේම එය ඔවුන්ගේ පැතුම බව පෙන්වා දෙන ඔහු ඉන්දියාව සමග සාමයෙන් පසු වීම පාකිස්තානයේ අදිටන බවද කියා ඇත .
කොංග්‍රසය ප්‍රමුඛ සන්ධානයේ ජයග්‍රහණයෙන් පසු පාකිස්තානය සමග වන සාම ක්‍රියාවලිය යළි පණගන්වන බවප්‍රකාශ කිරීමට ඉක්මන් වීමෙන්ම ඒ සඳහා වන ඉන්දිය උනන්දුව පිළිබිඹු වන බවද ඔහු කීවේය .
කෙසේ වුවත් සාකච්ඡා වල අනාගතය නව ඉන්දිය රජයේ ආකල්ප මත රඳනු ඇති බවද ඔහු කීය .
බංගලාදේශ පාර්ලිමේන්තුවේ කාන්තා නියෝජනය වැඩි කෙරේ .
ධකාහි දී , කාන්තාවන් සඳහා පාර්ලිමේන්තුව ආසන 45 ක් වෙන් කරන නව නීතියක් බංගලදේශ පාර්ලිමේන්තුවේ දී පෙරේදා සම්මත විය .
ඒ අනුව බංගලදේශ පාර්ලිමේන්තුවේ ආසන සංඛ්‍යාව 345 දක්වා ඉහළ යන්නේය .
නව නීතිය අනුව එම ආසන ප්‍රමාණය පාර්ලිමේන්තුව නියෝජනය කරන දේශපාලන පක්ෂ වල නියෝජිත සංඛ්‍යාවේ අනුපාතයට අනුව බෙදී යන්නේය .
මෙය පාර්ලිමේන්තුවේ කාන්තා නියෝජනය ක්‍රමයෙන් වැඩි කරන බවට අගමැතිනි ඛලීඩා සියා දුන් පොරොන්දුවක් ක්‍රියාත්මක කිරීමකි .
මෙම නව නීතිය පිළිබඳ ඡන්ද විමසීමේදී විපක්ෂ අවාමි ලීගය එය වර්ජනය කළ අතර , ඊට පක්ෂව ඡන්ද 226 ක් ලැබීමෙන් එය සම්මත විය .
එක් ඡන්දයක් ඊට එරෙහිව ප්‍රකාශ කර තිබිණ .
බංගලාදේශ අගමැති ධූරය සේම විපක්ෂ නායකත්වය ද කාන්තාවන් විසින් හොබවන අතර තවත් මන්ත්‍රිනීන් පස් දෙනෙකු ද වත්මන් පාර්ලිමේන්තුවේ සිටින බව ප්‍රකාශිතය .
බංගලාදේශ පාර්ලිමේන්තුවේ නව සැසිය ජුනි මස ඇරඹෙන අතර නව නීතියෙන් ප්‍රකාශිත කාන්තා ආසන වසර 10 ක් සඳහා වලංගුව පවතී .
විපක්ෂ අවාමි ලීගය හා කාන්තා සංවිධාන මෙසේ නම් කළ මන්ත්‍රිනීන් සඳහා ආසන වෙන් කිරීමට විරුද්ධත්වය ප්‍රකාශ කර ඇත .
ඔවුන් පවසන්නේ එම මන්ත්‍රිනීන් ද මහ මැතිවරණයක් මගින් තෝරා ගත යුතු බවය .
රොයිටර් 01 . මියැන්මාර් හමුදා රජය විසින් නිවාස අඩස්සියේ රඳවා සිටින , එරට ප්‍රජාතන්ත්‍රවාදි නායිකා අවුන් සාන් සු කී නිදහස් කරන ලෙස , ජුන්ටා රජයට බල කරමින් , තායිලන්තයේ මියැන්මාර් තානාපති කාර්යාලය ඉදිරිපිට ඊයේ පැවැත්වුණු උද්ඝෝෂණ පෙළපාලියකි මේ , මේ විරෝධතා ව්‍යාපාරය දියත් කරන ලද්දේ , සු කී ගේ සහභාගිත්වයෙන් තොරව , මියැන්මාර් ව්‍යවස්ථා අලුතින් සැකසීමේ වැඩ පිළිවෙළ යළි කැඳවීමට ජුන්ටා රජය විසින් ගෙන ඇති තීරණයට සමගාමීවයි .
02 . තුර්කියේ ඇන්තාරා අගනුවර පිහිටි , එච් . එස් . බී . සී බැංකුව ඉදිරිපිට නවතා තිබු මෝටර් රථයක් යට , ඊයේ බෝම්බයක් පුපුරා ගොස් තිබූ අන්දම , බ්‍රිතාන්‍යය මූලස්ථානය කර ගත් මෙම බැංකුව අසල , පිපිරීම සිදු වූයේ අගමැති ටෝනි බ්ලෙයාර් ඇන්කාරා නුවරට පැමිණීමට නියමිතව තිබූ දිනට පෙර දිනයේදීය .
03 . මේ වන විට ඉරාකයේ දී මිය ගිය අමෙරිකා සොල්දාදුවන් ගේ සංඛ්‍යාව 780 කි .
වොෂිංටනයේ සියැට්ල්හි , යුද විරෝධීන් පිරිසක් කුරුස ලාංඡන 780 ක් , සුප්‍රසිද්ධ ග්‍රීන් ලේක් උද්‍යානයේ ප්‍රදර්ශනය කරමින් , මේ සූදානම් වන්නේ , ඉරාක යුද්ධයට විරෝධය පෑමට සහ , එරට රඳවා සිටින අමෙරිකානු හමුදා භට පිරිස් සිය රට ගෙන්වා ගන්නා ලෙස බල කරන්නටයි .
04 . කියුබාවේ කොමියුනිස්ට් පාලනය බිඳ දැමීම කඩිනම් කිරීමේ සහ ජනාධිපති කැස්ත්‍රෝ බලයෙන් පහ කිරීමේ අරමුණින් , අමෙරිකාව දියත් කර තිබෙන ව්‍යාපාරයට එරෙහිව , හවානා නුවර පසුගියදා පැවැත්වුණු දැවැන්ත ජන විරෝධතා පෙළපාලිය ඇරැඹීමට මත්තෙන් , සිය ජනතාව අමතන ජනාධිපතිවරයායි මේ .
අමෙරිකාව කියුබා ආක්‍රමණයට සැරැසෙන බවට මෙහිදි අනතුරු ඇගැ වූ කැස්ත්‍රෝ ප්‍රකාශ කළේ ' මගේ රට වෙනුවෙන් ඉදිරියට යෑමට මෙන් ම මිය යාමටත් මා හැම විටෙකම සුදානම් යනුවෙනි .
05 . උතුරු කොරියාව සහ දකුණු කොරියාව එකිනෙකින් වෙන් කෙරෙන සටන් විමුක්ත තීරයේ , පාජු නගරය අසල රාජකාරියේ නිතරව සිටින අමෙරිකා සොල්දාදුවන් පිරිසකි .
දකුණු කොරියාවේ රඳවා සිටින හමුදා බලකායන් ඉවත් කර , තවත් 4000 ක භට පිරිසක් ඉරාකය වෙත යැවීමට අමෙරිකාව සැලසුම් කර ඇතැයි දකුණු කොරියාවේ සියෝල් නුවර පළවන පුවත් පතක් පසුගියදා අනාවරණය කළේය .
06 . ඊශ්‍රායලය ' පලස්තීන ජනතාව , භුමිය නගර ගම් නියම්ගම් හා ක්‍රිස්තියානි මුස්ලිම් පුදබිම් පවා විනාශ කරන බව ' අරපත් පවසද්දී ගාසා තීරයේ රෆා නගරයේ පලස්තීන නිවාස විනාශ කිරීමට එරෙහිව පලස්තීනුවන් ඉදිරිපත් කළ අභියාචනය ඊශ්‍රායල ශ්‍රේෂ්ඨාධිකරණය ප්‍රතික්ෂේප කර ඇත්තේ ක්‍රියාන්විත හේතු මත සාධරණීකරණය කරමිනි .
මේ අනුව ඉකුත් සතියේ රෆා හි පලස්තින නිවාස දහසක් පමණ බිමට සමතලා කෙරිණ .
මෙහි දී නිවාස අහමිවූවන් ආසන්න සරණාගත කඳවුරක රැකවරණය ලබන සැටිය මේ .
ඉරාකයේ අනාගතය ගැන මොස්කව් සාකච්ඡා සාර්ථකයි - කොග්ඩොලීඝා රයිස් .
මොස්කව්හිදීය , ඉරාකයේ අනාගතය පිළිබඳව , ඉහළ පෙළේ රුසියානු බලධාරීන් සමඟ පැවැත් වූ සාකච්ඡා බොහෝදුරට සාර්ථක මට්ටමින් සිදු වූ බැව් , අමෙරිකාවේ ජාතික ආරක්ෂක උපදේශක කොන්ඩොලීඝා රයිස් පෙරේදා පැවැති සම්මුඛ සාකච්ඡාවකදී ප්‍රකාශ කළාය .
රුසියානු ජනාධිපති ව්ලැඩිමීර් ප්‍රමින් සමග රයිස් ගත වූ සති අන්තයේ කළ සාකච්ඡාවන් හි ප්‍රමුඛ මාතෘකා වුයේ , නව ඉරාක පාලනාධිකරණයට ජුනි 30 වැනිදා වන විට එහි බලය පවරා දීම සහ ඒ සම්බන්ධ යෝජනාවක් , එක්සත් ජාතීන්ගේ ආරක්ෂක මණ්ඩලය ලවා සම්මත කරවා ගැනීම සඳහා මොස්කව් හි අනුග්‍රහය ලබා ගැනීමයි .
අමෙරිකාව ඇතුළු සන්ධාන හමුදා වල ඉරාක ආක්‍රමණයකට , රුසියාව මුල දී විරුද්ධත්වය පළ කළ නමුත් , ඉරාක බලධාරීන්ට බලය පවරා දීමේ වැඩ පිළිවෙළ ක්‍රියාත්මක කිරීමේදී නියත වශයෙන් ම රුසියානු සහාය වොෂිංටනයට ලැබෙනු ඇතැයි තමා විශ්වාස කරන බවද ඇය තවදුරටත් සඳහන් කළාය .
රොයිටර් .
ගාසා නගරයේ ´පාටා` කාර්යාලය ඊශ්‍රායල් ප්‍රහාරයකින් සුන් .
පලස්තීන ජනාධිපති යසර් අරෆත්ගේ පාටා සංවිධානයේ කාර්යාලයකට සහ ගාසා නගරයේ පිහිටි ප්‍රජාතන්ත්‍රවාදී පලස්තීන විමුක්ති පෙරමුණට අයත් කාර්යාලයකට ඊයේ පෙරවරුවේ ඊශ්‍රායල් ප්‍රහාරක යානා විසින් එල්ල කළ මිසයිල ප්‍රහාර කිහිපයකින් මුළු ගොඩනැගිල්ලම විනාශ වී ඇතැයි වාර්තා වෙයි .
ප්‍රහාර එල්ල වූ අලුයම් කාලයේ මුළු ගොඩනැගිල්ලම මිනිසුන්ගෙන් හිස්ව තිබූ බැවින් ජීවිත හානි කිසිවක් සිදු නොවූ අතර ඊශ්‍රායල් හමුදා නිවේදනයකින් ප්‍රකාශ වී ඇත්තේ පලස්තින ත්‍රස්තවාදයට මුල් වූ මධ්‍යස්ථානයක් විනාශ කර දැමීමට තමන්ට හැකි වූ බවයි .
මීට සතියකට කලින් මෙම ස්ථානයේදී පලස්තීන සටන්කාමීන් විසින් සැඟවී සිට එල්ල කළ ප්‍රහාරයකදී ඊශ්‍රායල් භටයන් හය දෙනකු ඝාතනය වූ අතර ඊට පළිගැනීමක් වශයෙන් පලස්තීන හමුදා ප්‍රධානීන් කිහිප දෙනකු ඉලක්ක කරගෙන මෙම ප්‍රහාරය එල්ල කරන්නට ඇතැයි විශ්වාස කෙරේ .
- රොයිටර් බෞද්ධ ලෝකයේ මුදුන්මල්කඩක් වන් ස්වේදගොං චෛත්‍යරාජයාණන් වටා බුරුම භික්ෂු භික්ෂුණීහු සහ උපාසක උපාසිකාවෝ පොදි කමින් සිටියහ .
ඒ , ජාතියේ මහෝපාසිකාව මෙන් ම ලොව අතිශය කීර්තිධර දේශපාලන සිරකාරිය ද වන අවුං සාං සුචී රැංගුන් නුවර තමන් ගේ ම මහ ගෙදර දී ගොදුරු කර තිබුණු නිවාස අඩස්සියෙන් මිදී , පොදු ජනකාය අතරට යළි පිවිසීමේ තවත් තීරණාත්මක පියවරක් ස්වේදගොං පුද බිම ඔස්සේ තැබෙනු දැක ගන්නට ය .
එදා ස්වේදගොං පුද බිම කරා සැපත් වීමට පෙර ඇය නිදහස් වූයේ දෙවන වටයේ නිවාස අඩස්සියෙනි .
එයට පෙර සිය උපන් බිමේ , තමන් ගේ ම මහගෙදර තුළ ඇය සිර කැරුණේ 1989 දි වන අතර , 1995 වන තුරු පුරා සය වසරක් ම ඒ පළමු වටයේ සිර අඩස්සියට ඕ ගොදුරු ව සිටියාය .
දහනව මාසයක් ගෙවූ දෙවන සිර වටයෙන් පසු අවුරුද්දකට වඩා නිවාස අඩස්සියෙන් තොර නිදහස් ජීවිතයක් ගත කිරීමට ඇයට නොලැබිණ .
2003 මැයි 30 වැනි දා උතුරු බුරුමයේ දේශපාලන චාරිකාවක යෙදී සිටියදී හමුදා පාලනය විසින් ඇය තුන්වැනි වරටත් අත්අඩංගුවට ගනු ලැබ , මුල දී හමුදා කඳවුරකත් , පසුව ඇය ගේ ම මහගෙදරත් රඳවනු ලැබිණි .
මේ අවස්ථා තුනේ දී ම ඇය අත්අඩංගුවට ගැනුණේ විවිධ සිදු වීම් උපයෝගි කර ගෙන වුව ද , ඒවා සියල්ලක් ම පිටුපස වූයේ හමුදා ආඥාදායකත්වයට එරෙහිව ජාතිකව මෙන් ම ජාත්‍යන්තරව ද ජනමතය ගොනු කර ගත හැකි ප්‍රබල ම නායිකාව වන ඇය , දේශපාලන වශයෙන් අකර්මණ්‍ය කර , ජනතාවගෙන් ඈත් කර තැබීමේ වුවමනාව ය .
නමුත් ඊට වඩා දීර්ඝ කාලයක් සඳහා එම වගකීම ඔහු වෙත පැවරීමට පුස්තකාල පරිපාලනයට අපහසුවීම තුළින් මෙම මහඟු කාර්යය නැවතත් වතාවක් අඩපණ වේදෝ සැකයක් දැන් මතුවී තිබේ .
ආචාර්ය කාරියකරවන මහතාගේ උත්සාහය එතනින් නොනැවතී වගකිව යුතු සියලු දෙනාම මේ පිළිබඳව දැනුවත් කිරීමට ද ඔහු වෙහෙස දැරීය .
මෙහි ප්‍රතිඵලයක් ලෙස පුස්තකාල පරිපාලනය බ්‍රිතාන්‍යයේ පිහිටි ශ්‍රී ලංකා මහකොමසාරිස් කාර්යාලයේ නිලධාරීන් සමග සාකච්ඡා ආරම්භ කිරීමටත් ඒ තුළින් බ්‍රිතාන්‍ය පුස්තකාල අධිකාරියට මෙහි යථාර්ථය පහදා දීමටත් ගිවිස ගෙන ඇත .
පළමු සැසිවාරය හෙට ( 29 වැනි දා ) ශ්‍රී ලංකා මහ කොමසාරිස් කාර්යාලයේදී පැවැත්වෙන අතර මේ ගැන හිත ඇති සියලුම ශ්‍රී ලාංකිකයන්ට සුනිල් කාරියකරවන මහතා ඉතා සාදරයෙන් ඇරයුම් කිරීමට ද අමතක නොකළේය .
එම උත්සාහය සාර්ථක වී පුස්තකාල අධිකාරිය විසින්ඒ මහතාට මෙම කාර්යය තවදුරටත් කරගෙන යාමට අවසර දුනහොත් 12 වැනි සියවසේ පන් කොළවල ලියවුණු කවි සිළුමිණ වැනි අපේ උතුම් ග්‍රන්ථයන් පරිගණක අන්තර්ජාල සහ වෙබ් අඩවි තුළින් ලොව පුරා සිටින ශ්‍රී ලාංකිකයන්ට කියවීමේ මහඟු අවස්ථාවක් උදාවනු ඇතැයි කාරියකරවන මහතා වැඩිදුරටත් පැවසීය .
බෞද්ධ දර්ශනය ඉතිහාසයේ නොයෙකුත් ක්‍රියාකාරකම් , භූ විද්‍යාව , ලෝ විස්තර , මානව විද්‍යාව , ව්‍යාකරණය , ශබ්ද කෝෂ විද්‍යාව , ඡන්දස් ශාස්ත්‍රය , ලෞඛික බෞද්ධ ගායනා , හෙළ වෙද හෙදකම , පුරාණ චාරිත්‍ර වාරිත්‍ර , අපේ ආචාර ධර්ම , විද්‍යාව හා මායා , විජ්ජා ගැන ලියැවුණු මෙවන් අගනා ග්‍රන්ථයන් සමූහයක් ශ්‍රී ලංකාවෙන් හෝ ලෝකයේ වෙනත් කිසිම තැනකින් සොයා ගත නොහැක .
මේ ගැන අප දැනුවත් කළ ආචාර්ය සුනිල් කාරියකරවන මහතා පවසා සිටියේ මෙහි වටිනාකම වචනින් කිව නොහැකි බවයි .
එතුමා පවසන අන්දමට එය අපට ලැබුණු නිධානයකි .
නමුත් මෙවන් සම්පතකින් කිසිදු ප්‍රයෝජනයක් නොගෙන මුල්ලකට විසිකර තිබීම කොතරම් කනගාටුදායක ද ? නව භාරකාරත්වයකට පත් වූ පසු මේ තත්ත්වය උද්ගත වූයේ යැයි කාරියකරවන මහතා පවසයි .
ද මැසනඩ් විදුහල මෙවර ක්‍රිකට් සැණකෙළියට කඳාන ද මැසනඩ් විදුහලේ එක්සත් රාජධානියේ ආදි ශිෂ්‍ය සංගමයේ වාර්ෂික සමුළුව පසු ගිය 19 වැනි දින ලන්ඩන් නුවර ප්‍රින්ස් ඔෆ් සිලෝන් හෝටලයේ දී පැවැත්විණි .
මෙම හමුවෙහි ප්‍රධාන කටයුත්ත වූයේ 2004 වසරට නව නිලධාරි මඩුල්ල පත් කිරීමේ සභාපති ධූරය සඳහා සම්පත් වික්‍රමරත්න මහතා නිතරගයෙන් පත් විය .
බ්‍රිතාන්‍ය පාපන්දු ක්‍රීඩාවට සම්බන්ධ වික්‍රමරත්න මහතා විනිසුරුකරුවකු ලෙස කටයුතු කරන අතර එම වරම ලබා ගත් එකම ශ්‍රී ලාංකිකයා ද ඔහුය .
සංගමයේ ලේකම් ධූරය වෙනුවෙන් විදුහලේ හිටපු ක්‍රිකට් නායකයකු හා පුහුණුකරුවකු වූ වර්නන් සේනානායක මහතා පත් වූ අතර භාණ්ඩාගාරික ලෙස හිටපු පාසල් පැසිපන්දු නායකයකු වූ පාසල් වර්ණලාභී සමන්ත ඒකනායක මහතා පත් විය .
සංගමයේ අනුශාසක ලෙස වත්මන් විදුහල්පති කැමිලස් සිල්වා සහෝදරතුමා ද ජ්‍යෙෂ්ඨ විධායකවරුන් ලෙස නෙවිල් ජයවර්ධන සහ දොන් හියුබට් යන මහත්වරු ද තේරී පත් වූහ .
කාලාන්තරයක් තිස්සේ බ්‍රිතාන්‍යයේ මහත් උත්කර්ෂවත් අන්දමින් වාර්ෂිකව පැවැත්වෙන ශ්‍රී ලාංකික පාසල් ආදි ශිෂ්‍ය සංගම් අතර පැවැත්වෙන ක්‍රිකට් සැණකෙළියට මෙතෙක් කඳාන ද මැසනඩ් විදුහල ඇතුළත් නොවු අතර 2004 වසර වෙනුවෙන් පැවැත්වෙන සැණකෙළියට කණ්ඩායමක් වශයෙන් සහභාගී වීමේ වරම මෙදා ලැබුණු බව සමිති වාරයේ දී ප්‍රකාශයට පත් වීම පැමිණ සිටි සැමගේ සතුටට හේතු විය .
ජූනී මාසයේ දී පැවැත්වීමට නියමිත එම තරගාවලියට පෙරහුරුවක් ලෙස සාන්ත බෙනඩික් ආදි ශිෂ්‍ය කණ්ඩායම සමග සුහද තරගයක් පැවැත්වීමට ද මෙහිදී තීරණය විය .
මියන්මාර් යනුවෙන් දැන් හැඳින්වෙන බුරුමය අග්නිදිග ආසියාව තුළ පිහිටා ඇත්තේ බලවත් රාජ්‍යයක් ලෙස නොවුව ද , එහි භූ දේශපාලන පැවැත්ම දකුණු සහ අග්නිදිග ආසියා කලාප දෙක අතර ඉතා වැදගත් තැනක් ගන්නේ චීනය , ඉන්දියාව , තායිලන්තය , ලාඕසය , සහ බංගලි දේශය යන රටවලට මායිම් වී , අන්දමන් මුහුද සහ බෙංගාල බොක්ක යන මුහුදු ප්‍රවේශ ඇසුරින් එය පිහිටා ඇති නිසා ය .
බ්‍රිතාන්‍ය අධිරාජ්‍ය යුගයේ දී එය ඉන්දියාව සමග තනි බල ප්‍රදේශයක් ලෙස සැලැකිණි .
ජනගහනයෙන් සියයට 85 ක් බෞද්ධයන් වෙසෙන බුරුමය ප්‍රධාන පෙළේ ථෙරවාද බෞද්ධ රටක් වන අතර හින්දු , මුස්ලිම් සහ ක්‍රිස්තියානි ආගමිකයන් ගෙන් සෙසු සියයට 15 සංයුක්ත වී ඇත .
වාර්ගිකව ගැනෙන විට ජනගහනයෙන් තුනෙන් දෙකකට වඩා තිබ්බත සහ චීන සම්මිශ්‍රණයකින් යුක්ත බර්මන්වරුන් වන අතර , තමන් ගේ ම භාෂා සහ සංස්කෘතියක් සහිත කරෙන් , ෂාන් , මොන් , චින් සහ කාචින් වැනි සංඛ්‍යාත්මකව සුළුතර ජන කොටස් කිහිපයක් ම වෙති .
සුචී ගේ පියා විසින් නවසිය හතළිස් ගණන් වල මුල දී අරඹන ලද තාකින් ශිෂ්‍ය ව්‍යාපාරය බුරුම ස්වාධීනතා හමුදාව බිහිවීමට මුල් වූ අතර බ්‍රිතාන්‍ය අධිරාජ්‍යයට එරෙහි වීමේ ප්‍රමුඛ අවශ්‍යතාව පිළිබඳ ජාතිකවාදී ප්‍රතිපත්තිය උඩ එය දෙවන ලෝක යුද්ධය මුල දී බුරුමය තුළ ජපන් ආක්‍රමණයට සහාය දැක්වූ අතර , පසුව ජපනුන් විසින් පිහිටුවන ලද යුද්ධ කාලීන ආණ්ඩුවේ දුර්වලකම් ප්‍රයෝජනයට ගනිමින් ෆැසිස්ට් විරෝධී ජනතා පෙරමුණක් ලෙස සංවිධානගතව ජපන් පාලනයට එරෙහිව හැරිණි .
යුද්ධයෙන් පසුව යළි බුරුමයට පිවිසුණ බ්‍රිතාන්‍යය , දේශීය දේශපාලනය මත අවුං සාං ගේ ෆැසිස්ට් විරෝධී ජනතා පෙරමුණට ඇති ශක්තිය අවබෝධ කර ගත් අතර , නිදහස දීම සඳහා බුරුමය පොළඹවා ගැනීමට එම පෙරමුණ සමත් විය .
අවුං සාං ඝාතනය කිරීමෙන් පසු මතු වූ නව නායකයා වූ ඌනූ යටතේ පැසිස්ට් විරෝධී පෙරමුණ 1956 දක්වා පැවැති මැතිවරණවල දී ජයග්‍රහණය කෙළේ ය .
කෙසේ වුව ද , 1958 දී හට ගත් පක්ෂ අභ්‍යන්තර අර්බුදය නිසා දහඅට මාසයකට බල පෑ හමුදාමය බාරකාර රජයකට මඟ පෑදුණු අතර , ඌනූ ගේ බුරුල් පාලනය වෙනුවට , කොමියුනිස්ට් විප්ලවවාදිනට සහ වාර්ගික බෙදුම්වාදිනට ද එරෙහිව ස්ථාවරත්වය ගොඩ නැඟීමේ අවශ්‍යතාව මත " හැඩිදැඩි " පාලනයක් ගෙන යාමේ හමුදාමය " අත්හදා බැලීම " නේවින් සෙනෙවියා ගේ මෙහෙයීමෙන් සිදු විය .
එහෙත් , ධර්මිෂ්ට පාලකයකු ලෙස සැලැකුණු ඌනූ ගේ නායකත්වයෙන් වූ පක්ෂය 1960 මහා මැතිවරණයේ දී පැහැදිලි ජයග්‍රහණයක් අත්කර ගත් නමුදු , බෙදුම්වාදී කොටස් කෙරෙහි ඔහු බුරුල් පිළිPUNCක් ගෙන යන බවට පැතිරුණු මතවාදය අස්සේ , නේවින් සෙනෙවියා ගේ ග්‍රහණය යළි තහවුරු කරමින් 1962 දී ලේ නොසෙල්වුණු හමුදා කුමන්ත්‍රණයක් සිදු විය .
බුරුම ඉතිහාසයේ ඉතා සංකීර්ණ හැලහැප්පීම් පිළිබඳ යුගයකට ඒ සමග ම මඟ පෑදුණේ කරලිකාරි ප්‍රතිපත්තියක් ගෙන ගිය බුරුම කොමියුනිස්ට් පක්ෂයට චීනයේ සහාය ද ලැබ දෙමිනි .
මේ කාලයේ තායිලන්තයට ගොස් සිටි හිටපු අගමැති ඌනූ , මහ සෙනෙවි නේවින්ට එරෙහිව කරැල්ලක් සංවිධානය කිරීමට තැත් කළ බව කියැවුණ ද , දේශපාලනයේ නොයෙදීමේ පොරොන්දුව පිට සාමාන්‍ය පුරවැසියකු ලෙස ආපසු බුරුමයට පැමිණීමේ අවසරය පසුව නේවින්ට ලැබිණි .
1981 දී මහ සෙනෙවි නේවින් ජනාධිපති තනතුරෙන් ඉවත් වුව ද , ඒ වන විට රට පාලනය කළ බුරුම සමාජවාදී වැඩසටහන් පක්ෂයේ සභාපති ලෙස සැබෑ දේශපාලන ආධිපත්‍යය සියතෙහි රඳවා ගැනීමට ඔහු වග බලා ගත්තේය .
කෙසේ වුව ද , ශිෂ්‍ය දේශපාලනයේ වඩාත් ප්‍රචණ්ඩ නව රැල්ලක් ඔස්සේ මහා විරෝධතාවක් නැග එද්දී 1988 දී පක්ෂ සභාපතිත්වයෙන් නේවින් ඉල්ලා අස් වු අතර , යුද හමුදා අධිකාරයේ උග්‍ර බල අරගලයක ප්‍රතිඵල වශයෙන් නීති සහ සාම ප්‍රතිෂ්ඨාපන රාජ්‍ය මණ්ඩලය ලෙස හැඳින්වෙන වත්මන් හමුදා ජුන්තාවේ ප්‍රධානියා ලෙස ජනරාල් සෝ මාවුන් පත් විය .
නේවින් ගේ පාලනය යටතේ හමුදාවේ කාර්ය මණ්ඩල ප්‍රධානියා ලෙස සිටි සෝ මාවුන් දැඩි ලෙස ගිලන් වීම නිසා 1992 දී ඉල්ලා අස්වූයේ ජනරාල් තාන් ෂේ නායකත්වයට පත් කරමිනි .
අවුං සාං සුචී බුරුම දේශපාලනයට පිවිසියේ ඉතිහාසයෙන් හිමි වූ ඉතා ප්‍රබල පවුල් සාධකයක ශක්තිය ඇතිව ය .
එහෙත් පුද්ගල භූමිකාවක් තුළ කැටි කර ගත් විට වුව ද ඇය ඉතා ප්‍රබල අනන්‍යතාවක් හිමි තැනැත්තියක බව පැහැදිලිය .
බ්‍රිතාන්‍ය අධිරාජ්‍යවාදින්ගෙන් බුරුමය නිදහස් කර ගැනීමට ඇරැඹුණු සටන්කාමි ශිෂ්‍ය දේශපාලනය ඔස්සේ ජාතික විමුක්ති අරගලයට පිවිසි අවුං සාං බුරුම ජාතික හමුදාවේ නිර්මාපකයා මෙන් ම නිදහස් බුරුමයේ ප්‍රථම අග්‍රාමාත්‍යවරයා ද විය .
දේශපාලන සතුරන් විසින් අවුං සාං ඝාතනය කැරෙන විට , සුචී යන්තම් දෑ හැවිරිදි ළදැරියක ව සිටි අතර , පියා ගේ අභාවයෙන් පසු සිය මව සමග ඉන්දියාවේ සහ එංගලන්තයේ විසූ ඇය , බුරුමය තුළ ක්‍රියාකාරි දේශපාලනයට පිවිසියේ 1980 දශකය අග භාගයේ දී බුරුමයේ යුද හමුදා පාලනයට එරෙහිව විපක්ෂ උද්ඝෝෂණය ප්‍රචණ්ඩ දේශපාලන අරගලයක හැඩරුව ගන්නා අතර ය .
තිබ්බතීය බුදු දහම පිළිබඳ ඉංගිරිසි ජාතික සරසවි ඇදුරකු හා පර්යේෂකයකු සමග විවාහ වී සිටි සුචී , දැඩි ලෙස ගිලන්ව සිටි සිය මව බැලීමට බුරුමයට පැමිණි විට රට තුළ අතරමං තත්ත්වයකට වැටී සිටි විපක්ෂය සමගි කරවීමේ ජාතික කාර්යභාරයට උර දුන්නේ , සිය පෞද්ගලික ජීවිතය දැඩි අවදානමකට සහ අභියෝගයකට ගොදුරු කර ගනිමිනි .
එංගලන්තයේ සිටි සිය ස්වාමිපුරුෂයා දැඩි ලෙස ගිලන් වූ විට ඔහු බැලීම සඳහා රටින් පිටවීමට ඇයට නොහැකි වූයේ බුරුමය තුළ දේශපාලනයේ නොයෙදෙන බවට පොරොන්දුවක් දීමේ කොන්දේසිය උඩ මිස යළි බුරුමයට ඒමට ඉඩ නොදීමේ පිළිPUNCක් යුද හමුදා පාලනය විසින් ගෙන යන ලද නිසා ය .
ලන්ඩන් විත්ති .
2 එතෙර මාහිමිවරුන් හෙළ උරුමයේ සහායට වඩින කතාව වැරැදියි .
හෙළ උරුමයේ මැතිවරණ ව්‍යාපාරයට සහායදීමට විදේශවල නායක හිමිවරු ශ්‍රී ලංකාවට වැඩම කරන්නේ යැයි පසුගිය 22 වැනි දා ශ්‍රී ලංකාවේ ඇතැම් පුවත්පත්වල පළ වූ ප්‍රවෘත්තිය ගැන කනගාටුව පළ කරන ලන්ඩන් නුවර කිංස්බරි හි ශ්‍රී සද්ධාතිස්ස බෞද්ධ මධ්‍යස්ථානයේ අධිපති ගලයායේ පියදස්සි හිමිපාණන් පවසා සිටින්නේ තමා කිසිම ආකාරයකින් මොනම දේශපාලන පක්ෂයක මැතිවරණ ව්‍යාපාරයකට සහාය ලබා නොදෙන බව යි .
භික්ෂූන් වහන්සේ දේශපාලනයට පිවිසීම ගැන තමා තුළ කිසිම පැහැදීමක් නොමැති බවත් , කිසිම දේශපාලන සමුළුවක ( පුවත්වල සඳහන් වූ පරිදි ) දේශනා පැවැත්වීමට තමන් වහන්සේ සූදානම් නොමැති බවත් තරයේ පවසා සිටියහ .
හෙළ සරණ ආයතනය කිසිවිටෙකත් මුදල් , ආහාර හෝ ඇඳුම් වැනි කෙටි කාලීන සහනාධාරවලට මූලික්තවයක් නොදෙන අතර දීර්ඝ කාලීන ආදායම් මාර්ග ලබා දෙන කෘෂිකාර්මික ව්‍යාපෘති කෙරෙහි වැඩි අවධානයක් යොමු කොට ඇති බව ඔවුන්ගේ ඉතිහාසය දෙස බලන කල පෙනී යයි .
එකී ගම්මානවල දිළිඳු දරුවන්ගේ අධ්‍යාපනික කටයුතු වැඩි දියුණු කොට උසස් අධ්‍යාපනය කරා එළැඹීමට අවස්ථාව සලසාදීමේ අටියෙන් විටින් විට ශිෂ්‍යත්ව පිරිනැමීමට ද පියවර ගෙන ඇත .
සෞඛ්‍ය තත්ත්වය නඟාලීම වෙනුවෙන් නොයෙකුත් ව්‍යාපෘත සංවිධානය මගින් දියත් කොට ඇත .
බදුල්ල මහා ආරෝග්‍යා ශාලාවට විවිධ ප්‍රදානයන් මේ ආයතනය මගින් සපයා ඇති අතර අනාගතයේ දී එවැනි ව්‍යාපෘති ගණනාවක් ම දියත් කිරීමට ද තීරණය කොට ඇත .
අද ( 28 ) පැවැත්වෙන සංදර්ශනයෙන් ලැබෙන සියලුම ආදායම් අනාගත සහනාධාර ව්‍යාපෘති සඳහා යොදවන බව අපට දැනගන්නට ලැබිණි .
තවත් කනගාටුදායක සිද්ධියක් වන්නේ 1980 න් පසුව කිසිම ග්‍රන්ථයක් ශ්‍රී ලංකාවෙන් පුස්තකාලය වෙත නොඑවීමයි .
පුස්තකාල නිලධාරීන් මේවායේ වටිනාකම අවබෝධ කොට ගෙන තිබිය දී අපේ බලධාරීන් හෝ ශ්‍රී ලාංකික පුරවැසියන් මෙසේ අකර්මණ්‍ය තත්ත්වයකට මෙම පොත්පත් දමා තිබීම මොනතරම් අවසනාවක් ද ? පුස්තකාල නිලධාරීන් අතීතයේ කිහිප විටක් මෙම වටිනාකම තේරුම් ගෙන වැඩදායි වැඩ පිළිවෙළක් සූදානම් කිරීමට උත්සාහ ගත්ත ද ශ්‍රී ලාංකිකයින්ගේ මන්දෝත්සාහය නිසා අඩපණ වී ඇත .
කෙසේ හෝ නව පුස්තකාල පරිපාලනය මේ වටිනාකම නැවතත් අවබෝධ කරගෙන සති 10 ක් වැනි සුළු කාලයක් සඳහා හෝ ආචාර්ය සුනිල් කාරියකරවන මහතා පුස්තකාලයේ සිංහල පාලක වශයෙන් පත් කර ඇත .
ඉතාමත් සුළු කාලයක් තුළ දී හැකි පමණින් 4000 කට අධික වූ මෙම ග්‍රන්ථයන් ලැයිස්තු ගත කිරීමේ කටයුත්ත ආරම්භ කොට ඇත .
ග්‍රන්ථවල ඇති පුළුල්බව සහ විෂය සම්භාරය අධික නිසා එවැනි සුළු කාලයක දී එය නිම කිරීම ඉතාම අපහසු කාර්යයක් බව ඒ මහතා පැවසීය .
ඉරාක යුද්ධයට වසරක් පිරෙන දා ලන්ඩනය පුරා යුද විරෝධී රැළි ඉරාකයට විරුද්ධව දියත් කළ යුද්ධයට වසරක් පිරෙන දිනයේ දී මුළු ලන්ඩනය පුරා දහස් සංඛ්‍යාත පිරිස් විසින් ඒ වෙනුවෙන් විරෝධය පළ කරමින් උද්ඝෝෂණ රැළි පවත්වන ලදී .
ට්‍රැපල්ගා චත්‍රරශ්‍රයේ දී ආරම්භ වූ මේ රැළිය පැය ගණනක් තිස්සේ පැවැති අතර වඩාත් කැපී පෙනෙන සිද්ධිය බවට පත් වූයේ යුද විරෝධී දෙදෙනෙක් බිග් බෙන් කුළුණ මුදුනට නැගී ධජයක් ලෙළදීමට සැලැස්වීමයි .
දැන් අවුරුද්දක පමණ කාලයක් අත්අඩංගුවේ පසුවන ඇය දින දෙක තුනක් ඇතුළත නිදහස් කැරෙන බව හැම ඉඟියකින් ම පෙන්නුම් කැරෙන බව බුරුමය පිළිබඳ එක්සත් ජාතින් ගේ මහ ලේකම් ගේ විශේෂ තානාපති රසල් ඉස්මායිල් අප්‍රියෙල් මැද හරියේ දී ප්‍රකාශ කර තිබුණත් , මාසය අවසන් වන තුරුත් එය සිදු නොවිණි .
සුචී ප්‍රමුඛ බුරුම දේශපාලන සිරකරුවන් සියලු දෙනා ම වහා නිදහස් කළ යුතු බවට ජිනීවාහි දී රැස් වූ එක්සත් ජාතින් ගේ මානව හිමිකම් කොමිසම මගින් ගිය සතියේ දී ඉතා බරපතල ඉල්ලීමක් ඉදිරිපත් වූයේ ප්‍රශ්නය මඟ හැරීමට බුරුම යුද හමුදා පාලනය ක්‍රියා කරන බවට මතයක් පැතිර තිබීමේ පසුබිම මැද ය .
පසුගිය අවුරුදු පහළොව ඇතුළත වරින් වර වට තුනක දී අවුං සාං සුචී අත්අඩංගුවට ගෙන , නිවාස අඩස්සියේ තැබීමට බුරුම හමුදා රජය පෙළඹීමත් , ඒ අනුව , බුරුමය තුළ ක්‍රියාකාරි දේශපාලනයට පිවිස ගත වූ හරි අඩකටත් වැඩි කාලයක් හමුදා පාලනයක සිරකාරියක ලෙස ගත කිරීමට ඇයට සිදු වීමේ කටුක යථාර්ථයත් විමැසිය යුතුව ඇත්තේ පසුගිය අඩසිය වසරට මඳක් වැඩි බුරුමයේ මෑත ඉතිහාසයත් , එම ඉතිහාසය තුළ අවුං සාං සුචී හිමි කර ගත් සුවිශේෂ භූමිකාවත් දෙස බැලීමෙනි .
අවුං සාං සුචී පිළිබඳ වඩාත් ආකර්ෂණීය ගුණාත්මය වන්නේ මානව හිමිකම් සහ ප්‍රජාතන්ත්‍රවාදය පිළිබඳ පණිවිඩය බෞද්ධ දර්ශනයේ ආභාෂය ඔස්සේ සිය ජනතාවට කියා පෑම අතින් දක්වන සාර්ථකත්වයයි .
කලකට පෙර ඇගෙන් පළ වූ මේ වදන් එයට නිදසුනි : “දූෂිත වන්නේ බලය නිසාම නොව බිය නිසා ය .
බලය හිමි කර ගෙන සිටිනවුන් එය තමනට අහිමි යන බිය නිසා දූෂණයෙහි නිරත වන අතර , බලයේ පීඩනයට ගොදුරු වන්නෝ ඒ පීඩනයට බියෙන් දූෂණයට පෙළඹෙති .
බුරුම ජාතිකයෝ බොහෝ දෙනෙක් සතර අගතිය , එනම් දූෂණ වර්ග හතර හඳුනති .
ඡන්ද ගති යනු අල්ලස් ලබා ගැනීම සඳහා හෝ තම ළබැඳියාව වෙනුවෙන් හෝ නිවැරදි මාර්ගයෙන් ඉවත් වීමයි .
සිංහල අලුත් අවුරුදු ලන්ඩනයේ මෙවරත් ජයට ම මෙවරත් සිංහල හින්දු අලුත් අවුරුදු උලෙළ වෙනුවෙන් ලන්ඩනය පුරා උත්සව ගණනාවක්ම සංවිධානය කොට ඇති බව අපට දැනගන්නට ලැබී ඇත .
ක්‍රොයිඩන් පුරවරයේ පිහිටි තේම්ස් බෞද්ධ විහාරය විසින් සංවිධානය කරන අලුත් අවුරුදු උලෙළ ලබන මස 11 වැනි දිනට ෆාස්ට් කෑෂ් ( Fast Cash ) < / ආයතනයේ මූලික අනුග්‍රාහකත්වයෙන් පැවැත්වීමට නියමිත ය .
තේම්ස් බෞද්ධ විහාරයේ ප්‍රධාන සංඝනායක පහළගම සෝමරතන හිමිපාණන්ගේ මූලිකත්වයෙන් පැවැත්වෙන මෙම උලෙළ ශ්‍රී ලංකාවාසීනට ආවේණික වූ පරම්පරාගත සංස්කෘතික අංග ගණනාවකින් ම අලංකාර වනු ඇත .
දවස මුළුල්ලේම පවතින කෙළි සෙල්ලම්වලට අමතරව පැමිණෙන සියල්ලන්ට ශ්‍රී ලාංකික ආහාරවල රස බැලීමේ අවස්ථාව ද උදාවෙනු ඇත .
මහා සංඝයාට පිදෙන දානමය පුණ්‍යකර්මයද එදිනෙදා කැපී පෙනෙන තවත් විශේෂ අංගයකි .
ලන්ඩන් විත්ති .
සුමිත් කඩවතගේ ලන්ඩන් නුවර සිට .
බ්‍රිතාන්‍ය මහා පුස්තකාලයේ සැඟවී ගිය අපේ පොත් පත් බ්‍රිතාන්‍ය කෞතුකාගාරය විසින් ශතක ගණනාවක් තිස්සේ රැස් කරන ලද හා බ්‍රිතාන්‍ය මහා පුස්තකාලය විසින් ප්‍රතිසංස්කරණය ලද සිංහල අත් පිටපත් හා මුද්‍රිත පොත් පත් රාශියක් තවමත් බ්‍රිතාන්‍ය පුස්තකාලය තුළ සැඟවී ඇති බව නොරහසකි .
මෙම ග්‍රන්ථ කන්දරාව අතර කීර්තියට පත් ' හියු නෙවිල් ' විසින් ගොනු කරන ලද තල් කොළයෙහි ලියැවුණු අත් පිටපත් 2227 ක් සහ තවත් ශත වර්ෂ ගණනාවකට නෑකම් කියන ග්‍රන්ථ රාශියක් පුස් වදිමින් පුස්තකාලයේ මුල්ලක ඇති බව පසුගිය දා දැනගන්නට ලැබිණි .
බටහිර රටවලට අවශ්‍ය වී ඇති තරමට හමුදා පාලනය සමඟ ගැටුමකට එළඹීමට සූදානම් නැති ආසියාන් රටවල් ප්‍රජාතන්ත්‍රවාදී ප්‍රතිසංස්කරණ උදෙසා වන බලපෑම් මිත්‍රශීලී පෙළැඹවීමක් ඔස්සේ කළ යුතු බව පෙන්වා දී තිබේ .
මේ අතර , සුචී පිළිබඳ ප්‍රශ්නය මුළුමනින්ම බුරුමයේ අභ්‍යන්තර කටයුත්තක් බව සමීපතම ලෝක බලවතා වන චීනය කියා සිටින්නේ බුරුම හමුදා පාලනය සමඟ ඉහළම සහයෝගිතා සබඳතා පවත්වා ගනිමිනි .
අනෙක් වැදගත් අසල්වැසියා වන ඉන්දියාව තුළ සුචීට පක්ෂව ප්‍රබල මහජන මතයක් මෙන්ම රාජ්‍ය මට්ටමෙන් සානුකම්පික අවබෝධයක් ද ඇතත් , බුරුමය අරභයා වන ´බටහිර ව්‍යාපෘතියට` ගෙඩිය පිටින් සම්මාදම් වීමට එරට කැමැති බවක් නොපෙනේ .
මෙවැනි සංකීර්ණ හැඩගැස්මක් පැවැතියත් අවුං සාං සුචී‍ නිසැකයෙන් ම අපේ යුගයේ වීරවරියකි .
බෞද්ධ සාරධර්ම වලින් හික්මීම ලත් සාම්ප්‍රදායික බුරුම ස්ත්‍රිය මෙන්ම බටහිර අධ්‍යාපනයේ සහ ලිබරල් ප්‍රජාතන්ත්‍රවාදී හර ඔස්සේ බිහි වූ නූතන විශ්ව ස්ත්‍රියගේ ද කදිම සංකලනයක් වන ඇය අනේක විධ පසුභෑම් මැද වුවද ඉදිරියටත් බුරුම ජනතාවගේ ජාතික ප්‍රජාතන්ත්‍රවාදී ප්‍රාර්ථනා සහ අභිලාෂ පිළිබිඹු කරනු නිසැකය .
1990 දී ඇයට නොබෙල් ත්‍යාගය පිරිනැමුණේ ද ඒ සාධනය නිසා ය .
විදෙස් ලිපිය සතර අගතියට එරෙහි නොනිමි ධර්ම යුද්ධය සරත් කුරේ ඒ , 2002 වසරේ වෙසක් මාසයේ තවත් පින්බර උදෑසනක් බව බුරුමයේ බොහෝ දෙනෙකුට දැනෙන්නට ඇත .
" හෙළ සරණ " පතා ලන්ඩනයේ ජගත් , බෙග් සහ ජී . එස් . බී . එක්සත් රාජධානියේ " හෙළ සරණ " ආයතනයට ආධාර පිණිස පැවැත්වෙන සංගීත සංදර්ශනයක් අද ( 28 වැනි දා ) ලන්ඩනයේ දී පැවැත්වීමට නියමිත ය .
සංගීතවේදී ජගත් වික්‍රමසිංහ , ඉෂාක් මොහිදීන් බෙග් සහ ගීත කෝකිලා ජී . එස් . බී . රාණි මෙම සංදර්ශනයට ගීත ගායනයෙන් හවුල් වෙන අතර විජේරත්න රණතුංග , ඩී . ඩී . ගුණසේකර සහ හේමපාල පෙරේරා යන ශීල්පීන් වාදනයෙන් හවුල් වනු ඇත .
එක්සත් රාජධානියේ සිට ශ්‍රී ලංකාවේ සුභ සාධනය වෙනුවෙන් වෙහෙසන පුණ්‍ය ආයතන අතර ප්‍රමුඛස්ථානයක් ගන්නා හෙළ සරණ සංවිධානය 1996 වසරේ දී ආරම්භ වූ අතර ඒ මුඛ්‍ය අරමුණ වූයේ මායිම් ගම්වල වෙසෙන පිරිස්වලට නිවාස තනාදීමය .
මේ වන විට ඔවුන් ජීවත් වූ ගරා වැටුණු කටුමැටි නිවෙස් වෙනුවට ගඩොලින් තනන ලද නිවාස රාශියක් ලබා දීමට හෙළ සරණ ආයතනය සමත් වී ඇත .
පාලක බී . ජේ . පී . ය ජය ගන්නේ සුළු බහුතරයකින් - සමීක්ෂණයකදී හෙළි වෙයි .
නවදිල්ලියේ දී , නුදුරේදී පැවැත්වෙන ඉන්දීය මහ මැතිවරණයේදී පාලක හින්දු ජාතිකවාදීන් ජය ගනු ඇත්තේ සුළු බහුතරයකින් පමණක් බව ස්ටාර් නිව්ස් රූපවාහිනියෙන් මෙහෙයවන ලද සමීක්ෂණයකින් අනාවරණය වී තිබේ .
මෙහිදී අගමැති වජ්පායිගේ ජාතික ප්‍රජාතන්ත්‍රවාදී සන්ධානය පාර්ලිමේන්තුවේ පහළ මන්ත්‍රී මණ්ඩලයේ ආසන 544 න් 271 - 283 ප්‍රමාණයක් ලබනු ඇතැයි ප්‍රකාශ වී තිබේ .
රජයක් පිහිටුවීමට යම් පක්ෂයක් ආසන 272 ක් ලැබිය යුතුව තිබේ .
මේ අතර ප්‍රධාන විපක්ෂය වන කොංග්‍රසය හා ඔවුන්ගේ මිත්‍රශීලී පක්ෂ ආසන 158 - 170 අතර ලබනු ඇතැයි ද ප්‍රකාශිතය .
ආසන 120 ක පුද්ගලයන් 12000 ක් සහභාගි කරවාගත් මෙම සීමිත මත විමසුමේදී වජ්පායිගේ භාරතීය ජනතා පක්ෂය පමණක් ආසන 200 ක් ලබා ගනු ඇතැයි ද සෙසු සන්ධාන පක්ෂ දැන් පවත්නා ආසන 118 න් 68 දක්වා පහළ බසිනු ඇතැයි ද අනාවරණය වී තිබේ .
ඉකුත් පාර්ලිමේන්තුවේ බී . ජේ . පි යට ආසන 183 ක් ලැබී තිබිණ .
මෙම සමීක්ෂණයෙන් අනාවරණය වූ තවත් සිත් ගන්නා සුළු කරුණක් වන්නේ ප්‍රධාන දේශපාලන ප්‍රවාහයන් දෙකටම සම්බන්ධතාවක් නැති පක්ෂ වල තත්ත්වයයි .
කෙසේ වුවත් 50% ක් ම වජ්පායි යළි අගමැති වනු දැක්මේ අපේක්ෂාවෙන් ද .
ඒ . එෆ් . පී . බ්‍රිතාන්‍යයේ වයස්ගතම නේවාසිකයා 160 වැනි වියේදී මිය යයි .
ලන්ඩනයේදී ය .
බ්‍රිතාන්‍යයේ වයස්ගතම යැයි සැලකෙන නේවාසිකයා අවුරුදු 160 ක් පමණ ආයු වැළදීමෙන් පසු ඉකුත් දා පරලෝ සැපත් විය .
මේ නේවාසිකයා ´ ටිමොති ` නමින් හැදින්වුණු අතර මිය යන විට ගැමි පරිසරයක විශ්‍රාම සුවයෙන් කල් යැවූ බව පැවසේ .
ක්‍රිමියානු යුද සමයේ නාවික හමුදාවේ සංකේතයක් බවට පත්ව සිටි ටිමොති සිය වසරක පමණ කාලයක් විශ්‍රාම සුවයෙන් කල් ගත කර ඇත .
ඒ කාලයම ටිමොති ගත කර ඇත්තේ දකුණු එංගලන්තයේ ඩෙවොන්හි පව්ඩර්හැම් මාළිගා උයනේය .
මේ නිසාම ඩෙවොන්හි අර්ල් ආදිපාදවරුන්ගේ ආදරය දිනා ගැනීමටද ටිමොති සමත් විය .
ක්‍රිමියන් යුද්ධයේදී සෙබාස්ටොපෝල් ( වත්මන් යුක්‍රේනියානු සෙවාස් ටො පෝල් ) නගරයට බෝම්බ ප්‍රහාර එල්ල කළ ` එම් . එම් . එස් . කුවීන් ` නෞකාවේ සංකේත ලාංඡනයද ටිමොති විය .
මේ නේවාසිකයා - ටිමොති – අන් කිසිවකු නොව ඉබ්බෙකි .
පවඩර්හැම් මාළිගයේ රෝස උයනේදී මාස ගණනාවක් පැවති පසුගිය මුළු ශීත සමයම කටුවට ගුලි වී හැලහොල්මනක් නැතිව ගත කළ උගේ සිරුරෙහි " මගේ නම ටිමොති මං වයස්ගතයි .
මාව උස්සන්න එපා " යන ලේබලයද අලවා තිබිණ .
ඒ . එෆ් . පී . ඉරාකයේ සමූහ ඝාතන අවි සම්බන්ධයෙන් බුෂ් , බ්ලෙයාර් යුගල ලෝකය රැවටූ බව ප්‍රකාශ කරන හැන්ස් බ්ලික්ස් , එහෙත් ඔවුන් බොරු කී බව හෝ ඔත්තු සේවා ඔවුන් මුලා කළ බව හෝ පිළිගෙන නැතැයි කීවේය .
එහෙත් 18 වන සියවසේදී මායාකාරීන් ලොව සිටින බව ඒත්තු ගන්වන ලද පරිද්දෙන් ඉරාකය සතුව සමූහ ඝාතන අවි ඇති බව ඔවුනට අවංකවම ඒත්තු ගන්වන ලදැයි සිතිය හැකි බව ඔහු වැඩි දුරටත් පැවසීය .
ඒ සමඟම ඉරාකය ලෝකයට සැබෑ තර්ජනයක් බව පවසමින් බුෂ් යුද්ධයට පෙළඹවීම සඳහා උප ජනාධිපති ඩික් චෙනේ හා ආරක්ෂක ලේකම් ඩොනල්ඩ් රම්ස්ෆෙල්ඩ් වැනා පරිපාලන ජගතුන්ට තිබූ එකම මග සමූහ ඝාතන අවි ඊට ඇඳා ගැනීමයයි ද බ්ලික්ස් කීවේය .
කෙසේ වුවත් 2003 පෙබරවාරියේදී එ . ජා . ආරක්ෂක මණ්ඩලය හමුවේ ඉදිරිපත් කළ ඉරාක සමූහ ඝාතන අවි වැඩ පිළිවෙළ පිළිබඳ සාධක සාවද්‍ය බව රාජ්‍ය ලේකම් කොලින් පවල් ඉකුත් සතියේ පිළිගෙන තිබීම ඔහුගේ ප්‍රසාදයට ලක් විය .
' පවල් මෙහිදී වෙනස් වී ඇතත් චෙනේ හා රම්ස්ෆෙල්ඩ් එසේ නොවී යැයි ද " ඔහු කීවේය .
මාර්තු 20 ඉරාක යුද්ධය ඇරඹෙන විට එරට සමූහ ඝාතන අවි නැතැයි ප්‍රකාශ කිරීමට ඔහුට හැකියාවක් නොතිබුණු බවත් සදාම් සතු සියලු අවි විනාශ කොට ඇතැයි තහවුරු කිරීමට මැයි මස වනතෙක්වත් සිටිය යුතුව තිබූ බවත් බ්ලික්ස් කියා සිටියේය .
අවි පරීක්ෂකයින් ' කෘමීන් ' ලෙස සැලකූ සදාම් නෙරැපීම ගැන තමා කණගාටු නොවන බවද ඔහු කීවේය .
යුද්ධයෙන් සිදු වූ එකම දෙය ලෙයින් නැහැවුණු ආඥාදායක පාලනයක් අවසන් කිරීම යැයි කී බ්ලික්ස් එහෙත් එහි දී නැති වු අමෙරිකානු හා ඉරාක ජීවිත මෙන්ම රටේ සිදු ව ඇති විනාශය හා ත්‍රස්තවාදයක මතු වීම ගැන සලකන කල ගෙවා ඇති වන්දිය ඉතා විශාල බව ප්‍රකාශ කළේය .
ඒ . එෆ් . පී . ඉන්දු - පාකිස්තාන සාම ක්‍රියාවලිය ඉදිරියටම ගෙන යනවා සෝනියාගෙන් පොරොන්දුවක් .
නවදිල්ලියේ දී , ඉන්දීය මහ මැතිවරණයෙන් කොංග්‍රස් පක්ෂය ලත් ජයග්‍රහණය සම්බන්ධයෙන් ප්‍රතිචාර දක්වන්නන් අතර මුලටම සිටින පකිස්තානය දෙරට අතර මූලික ප්‍රශ්නයක් ව පවතින කාශ්මීරය පිළිබඳ සාකච්ඡා නව රජය සමඟ දිගින් දිගටම සිදු කිරීමේ අපේක්ෂාව පෙරේදා ප්‍රකාශ කළේය .
මේ අතර සෝනියා ගාන්ධි ද පරාජිත අගමැති අතාල් බිහාර් වජ්පායි ඇරඹු ඉන්දු පකිස්තාන සාම ක්‍රියාවලිය ඉදිරියට ගෙන යන බවට සපථ කොට තිබේ .
වජ්පායිගේ මෙම ක්‍රියා පිළිPUNCට මුල පටන් ම සහයෝගය දුන් බව සිහිපත් කළ ඇය , සාකච්ඡාවෙන් ප්‍රශ්න විසඳා ගත යුතු බව දිගින් දිගටම කියා සිටියේ තම පක්ෂය බවත් එය අනුගමනය කිරීමට වජ්පායි රජය පෙළඹීම ගැන සතුටු වන බවත් කීවාය .
ඒ . එෆ් . පී . ඊසානදිග ඉන්දියාවේ කැරලිකරුවන් හා සාම කතා බහට වජ්පායි සැරැසෙයි .
මලිගඕන් හි දී , පාකිස්තානය සමග සාම පියවර කීපයකට එළඹීමෙන් මහත් ජනප්‍රියත්වයට පත් ඉන්දීය අගමැති අතාල් බිහාරි වජ්පායි , දැන් ඊශානදිග ඉන්දියාවේ ප්‍රචණ්ඩකාරී කැරලිකරුවන් සමග සාකච්ඡා මාර්ගයෙන් සාම මාවතකට පිවිසීමට අවධානය යොමා තිබේ .
පාකිස්තානය සමග සාම ක්‍රියාවලියකට මුල පිරීමට හැකි නම් කලාපයේ තරුණ කැරලිකරුවන් සමග සාම කතා බහක යෙදීමෙන් අප වැලකී සිටින්නේ මන්දැයි කලාපයේ විශාලම නගරය වන ගුවාහාති හි පැවති මැතිවරණ රැළියකදී කීවේය .
ප්‍රාන්ත 7 කින් සමන්විත කදුකර කලාපීය ඊශානදිග ඉන්දියාවේ මේ කරලි කණ්ඩායම් දශක ගණනාවක් තිස්සේ ඉන්දිය රජය සමග සන්නද්ධ අරගලයක නියුතුව සිටිති .
ඉන්දීය රජය මේ ප්‍රදේශ වල ඛනිජ සම්පත් ලබා ගන්නා බවටත් ප්‍රාදේශිය අර්ථිකයන් නොතකා හරින බව හා පිටස්තරයන්ගෙන් ප්‍රදේශය ජනාවාස කරන බවටත් ඔවුහු චෝදනා කරති .
මේ දරුණු කරලිකාර කණ්ඩායම් අමතමින් ප්‍රචණ්ඩත්වය අතහැර සාකච්ඡා මේසයට පැමිණෙන ලෙස අගමැති වරයා ඉල්ලා සිටියේය .
මේ කලාපයේ කැරලිකරුවන් විසින් මැතිවරණය වෙනුවෙන් ප්‍රචාරක කටයුතු වල යෙදෙන්නන් ඝාතනය කරන බවට තර්ජනය කර ඇත .
සිය තහනම උල්ලංඝනය කරන්නන්ට දුටු තැන වෙඩි තැබීමට ඔවුන් නියෝග කර තිබේ .
මිට පෙරද ඔවුන් කලාපයේ මැතිවරණ පැවැත්මට එරෙහි වූහ .
මේ අතර අගමැතිවරයා සිය කතාවේදී , ඉන්දු , බංගලදේශ දේශ සීමාව සීල් තබන බව කියා සිටියේය .
බංගලදේශිකයන් හොර රහසේ ඉන්දියාවට රිංගීම වලකාලීමට දේශ සීමාව ඔස්සේ වැටක් ඉඳි කිරීමට ප්‍රයන්ත දරන බවද ඔහු කීය .
රොයිටර් .
අධිකරණ නියෝග නොතකා යුද ස්මාරක පුද බිමට වසරක් පාසාම යනවා .
ජපන් අගමැති , ටෝකියෝහි දී , යුද අපරාධකරුවන් ද ඇතුළු යුද්ධයේදී මිය ගිය ජපන් ජාතිකයින් විසි පන් ලක්ෂයක් පමණ අනුස්මරණය කිරීම සඳහා ඉදිවුණු චෛත්‍යයක් වෙත 2001 අගෝස්තු මස ජපන් අගමැති ජුනිචයිරෝ කොයිසුමි ගිය ගමන ව්‍යවස්ථා විරෝධී වූවක් බව ෆුකෝකා දිස්ත්‍රික් අධිකරණයෙන් ප්‍රකාශ වී ඇතත් එම යුද ආශ්‍රමය වෙත යාම අඛණ්ඩව සිදු කරන බවට අගමැතිවරයා සපථ කර ඇත .
යසුකුකි ආශ්‍රමය වෙත යන ජපන් අගමැතිවරයාගේ වාර්ෂික ගමන ව්‍යවස්ථා විරෝධී වූවක් බව අධිකරණය තීන්දු කිරීම චීනයේ හා ද . කොරියාවේ සතුටට හේතුවක් ව තිබේ .
දෙවන ලෝක යුද්ධයේදී ජපානය මෙම දෙරටම අත්පත් කර ගෙන තිබිණ .
මෙම හමුදා ආක්‍රමණය සිහිපත් කැරෙන යාසුකුනි ආශ්‍රමය වෙත අගමැතිවරයා යාම චීනය හා ද . කොරියාව කුපිත කිරීමට හේතු වී තිබිණ .
තවද රජය හා ආගම වෙන් කොට සලකන ව්‍යවස්ථාව උල්ලංඝනය කිරීම ජපන් ආගමික කණ්ඩායම් වලද උදහසට හේතු වී තිබිණ .
මේ නිසා ඔවුන් 200 ක් පමණ දෙනා කොයිසුමිගේ ගමනට එරෙහිව පැමිණිලි කළ අතර ඉන් ඇති වන සන්තාපය වෙනුවෙන් වන්දි ද ඉල්ලා තිබිණ .
අධිකරණයෙන් වන්දි අනුමැතියක් සිදු නොවුනද කොයිසුමි ගමන ව්‍යවස්ථා විරෝධී බවට තහවුරු කරිණි .
එහෙත් කොයිසුමි පවසන්නේ ඔහුගේ පුද්ගලිග ඇදහීම් වලට අනුව උපහාර දැක්වීමක යෙදීමෙන් ව්‍යවස්ථා උල්ලංඝනයක් සිදු වන්නේ කෙසේද යන්න තමාට නොවැටහෙන බවය .
එහෙයින් වාර්ෂිකව අඛණ්ඩව එම ගමන සිදු කරන බව ඔහු කියා තිබේ .
කොයිසුමි 2001 බලයට පත් වීමෙන් පසු ජන විරෝධය නොතකා දැනට සිව්වරක් යසුකුනි ආශ්‍රමය වෙත ගොස් ඇත .
ඔහුගේ මෙම ගමන ආගමික ක්‍රියාවක් හා සමාන බව සාමාන්‍ය පුද්ගලයකුට වුව වැටහෙන බව සමහරු කියති .
ඒ . එෆ් . පී . අන්තර් ජාතික න්‍යෂ්ටික බලශක්ති අධිකාරියේ ප්‍රධානියා වන මොහොමඩ් එල් බරාදෙයි .
( වමේ ) මේ සාකච්ඡා පවත්වමින් සිටින්නේ ඉරාක ජනාධිපති මොහොමඩ් කටාමි සමඟයි .
ඉරාන ඉස්ලාමීය ජනරජය , සමුහ ඝාතන න්‍යෂ්ටික අවි නිපදවන බවට එල්ල වී ඇති චෝදනාව පිළිබඳ සැකය ඉවත් කිරීමට ඉක්මන් පියවර ගන්නා බවටත් , රටේ න්‍යෂ්ටික අවි වැඩපිළිවෙළ සම්බන්ධයෙන් එක්සත් ජාතීන් සමග සහයෝගයෙන් ක්‍රියා කරන බවටත් කටාමි මෙහිදී ප්‍රතිඥා දුන්නේය .
ඊසාන දිග බ්‍රසීලයේ පොමිබෝඩ් නගරයේ මහා මාර්ගයක් අවහිර කරමින් මෙසේ උද්ඝෝෂණ ව්‍යාපාරයක නිරත වී සිටින්නේ එරට ඉඩම් අහිමි රැඩිකල් ක්‍රියාකාරීන් කණ්ඩායමකි .
මේ වසර තුළ දී රටේ ඉඩම් නොමැති පවුල් 1 , 15 , 000 කට ඉඩම් නැවත බෙදා දෙන බවට , ජනාධිපති ලූලා ඩි සල්වා ප්‍රතිඥා දීමෙන් අනතුරුව එම පියවර කඩිනම් කර ගැනීම සඳහා බ්‍රසීල ඉඩම් අහිමි පුද්ගලයන්ගේ ව්‍යාපාරය විසින් මෙම විරෝධතා ව්‍යාපාරය දියත් කරනු ලැබීය .
බටහිර බැග්ඩෑඩයේ රමාදි සහ ෆොලුජා නැමැති සුන්නි මුස්ලිම්වරු බහුතරයක් වෙසෙන නගර වල පසුගිය දිනවල හට ගත් දරුණු ගැටුම් වලින් විශාල ජීවිත මෙන්ම දේපළ අලාභ හානිද සිදු විය .
ප්‍රහාර එල්ල කරන ඉරාන ගරිල්ලන් මැඩලීමේ පුළුල් මෙහෙයුම් , අමෙරිකානු හමුදා විසින් ආරම්භ කර ඇත .
ෆොලුජා නගරයට එල්ල වූ හෙලිකොප්ටර් ප්‍රහාර වලින් විනාශයට පත් නිවෙසක් නරඹන ඉරාක තරුණයන් පිරිසකි මේ .
ඉන්දීය මහ මැතිවරණය සඳහා සිය පුත් රාහුල් ගාන්ධි ඉකුත් 5 දා නාමයෝජනා බාර දීමෙන් පසු කොංග්‍රස් නායිකා සෝනියා ගාන්ධි පෙරේදා ඊයේ බරොලි දිස්ත්‍රික් අධිකරණයේදී ඇගේ නාම යෝජනාවද බාර දුනි .
එම අවස්ථාවේ සිනහමුසු මුහුණෙන් පසු වන්නේ ඇගේ දියනි ප්‍රියංකාය .
ඉන්දියාවේ ඇසෑමයේ ගුවාහාති අග නගරයේ පෙරේදා පැවති භාරතීය ජනතා පක්ෂ මැතිවරණ රැළියකදී ඉන්දීය අගමැති අතාල් බිහාරි වජ්පායි ( පහළ වමේ ) හා මුස්ලිම් අපේක්ෂිකා ජෙබින් බෝර් බුයාන් ( දකුණේ හිට ගෙන ) ආධාරකරුවන්ට ආචාර කරති .
උතුරු මැක්සිකෝවේ පසුගිය දා හට ගත් දරුණු ගං වතුරින් , විපතට පත් නිවෙස් සහ මෝටර් රථ කිහිපයකි මේ .
සාමාන්‍යයෙන් වියළි දේශගුණයක් සහිත මේ ප්‍රදේශයට හිටි හැටියේ ඇදහැලුණු මහා වැසි වලින් හට ගත් ගංවතුර , 34 දෙනකුට මරු කැඳවමින් මහා දේපළ විනාශයක් ද සිදු කළේය .
ලොව ලොකුම ධනවතා ස්වීඩන් ව්‍යාපාරිකයෙක් බිල් ගේට්ස් දෙවැනි තැනට වැටෙයි .
ස්ටොක්හෝම් හිදී , මෙතෙක් කලක් ලොව ධනවත්වම පුද්ගලයා ලෙස සැලකුනු මයික්‍රෝ සොෆ්ට් හිමිකරු බිල් ගේට්ස් අභිබැවීමට ස්වීඩන ව්‍යාපාරිකයකු සමත්ව සිටී .
" ඉන්ග්වාර් කම්ප්‍රාද් " නම් ඔහු අයිකියා ගෘහ භාණ්ඩ සාප්පු සංකීර්ණාවලියේ හිමිකරුය .
ස්වීඩන රූපවාහිනියෙන් මේ බව ප්‍රකාශ වී ඇත්තේ එරට සතිපතා පල වන ව්‍යාපාරික ප්‍රකාශනයක් උපුටමිණි .
77 හැවිරිදි කම්ප්‍රාද් ඩොලර් බිලියන 53 ක ධනස්කන්ධයකට හිමිකම් කියන අතර බිල් ගේට්ස් ගේ ධනවත්කම ඩොලර් බිලියන 47 ක් ලෙස ඇමෙරිකානු ෆෝබස් සඟරාවේ පළව තිබූ ලෝකයේ ධනවතුන්ගේ ලැයිස්තුවෙහි දැක්වී තිබිණ .
ලෝකයේම ධනවතා වුවද කම්ප්‍රාද් ගතකරන්නේ චාම් ජීවිතයක් බව ප්‍රකාශිතය .
ස්විට්සර්ලන්තයේ ජීවත් වන ඔහු ගුවන් ගමන් වලදී සකසුරුවම් පංතියම උපයෝගී කරගන්නා බවද ප්‍රචලිතය .
රටවල් 30 ක ඔහුට අයත් සාප්පු 180 ක් තිබුණද ඒවායේ දෛනික පාලනයෙහි නිමග්න නොවීමද ඔහුගේ විශේෂ ලක්ෂණයක් සේ සැලකේ .
රොයිටර් .
බිම් බෝම්බයක් පිපිරී පොලිස් භටයන් 26 ක් මරුට .
රාන්චි හිදී , නැගෙනහිර ඉන්දීය ජාර්කාන්ද ප්‍රාන්තයේදී පොලිස් වහානයක් පෙරේදා බිම් බෝම්බයකට ගොදුරු වීමෙන් එහි ගමන් ගත් පොලිස් භටයන් 26 දෙනෙකු මිය ගොස් තිබේ .
මෙය මාඕවාදී කැරලිකරුවන් විසින් සිදු කළ ක්‍රියාවක් සේ සැලකේ .
ජනතා යුදකාමීන් නම් කරලි කණ්ඩායමක වනගත සැඟවුමක් වැටලීමට යාමේදී පොලිසිය මේ ඉරණමට ගොදුරුව ඇත .
මෙම ජනතා යුදකාමීන් දිළිදු ජනතාවට ඉඩම් බෙදා දීමට බල කරමින් රජය සමග යුද වැදී සිටින කණ්ඩායමකි .
රොයිටර් .
බුදුරජාණන් වහන්සේගේ උත්පත්ති ස්ථානය වන , වත්මත් නේපාලයේ ලුම්බිණි සල් උයන සංකේතවත් කරන මේ දරුවන් පිරිස දක්නට ලැබුණේ ජපානයේ ටෝකියෝ අගනුවර පිහිටි සෙන්සෝජි බෞද්ධ විහාරයේදීය .
සිද්ධාර්ථ කුමාරෝත්පත්තිය සිහි ගන්වමින් ඔවුන් මෙසේ , මල් ඔටුණු පැළඳ වීදි ඔස්සේ පෙරහර පැවැත්වූහ .
අමෙරිකානු හමුදා විසින් ෆලුජාහි සිදු කළ මිනිස් සංහාරයට එරෙහිව , ජපානයේ අමෙරිකානු තානාපති කාර්යාලය ඉදිරිපිට විරෝධතා ව්‍යාපාරයක නිරත සිසුන් පිරිසක් ඉරාක රැඩිකල් පූජක මුක්ටාඩා අල් - සදර් ගේ අනුගාමිකයන් , අමෙරිකානු හමුදා විසින් මරා දමන බවට චෝදනා කරමින් ඔවුහු තම විරෝධය පළ කළහ .
බුවනෝස් අයර්ස් සත්වෝද්‍යානයේ වෙසෙන , දුර්ලභ ඝනයේ බෙංගාලි කොටි දෙනක විසින් පසුගිය නොවැම්බරයේ පැටවුන් හය දෙනකු ප්‍රසූත කරනු ලැබීය .
ආර්ජන්ටිනා ළමයින් අතර පවත්වන ලද තරගයකින් තෝරා ගනු ලැබු නම් හයක් , මොවුන්ට තබා ඇති අතර , ඒවා ප්‍රකාශයට පත් කිරීම ඊයේට යෙදී තිබිණ .
ත්‍යාග වශයෙන් , තම කූඩුවට දමන ලද වට්ටක්කා ගෙඩියක් සමග සෙල්ලමෙහි යෙදී සිටින පැටවුන් දෙදෙනෙක් මේ .
ඉරාක ගරිල්ලන් සහ අමෙරිකානු හමුදා අතර බිහිසුණු ගැටුම් හට ගත් ෆලූජා නගරයේ හමුදා මෙහෙයුම් අඛණ්ඩව දියත් වෙමිත් පවතී .
බැග්ඩෑඩ් නගරයට ආසන්න අබු ග්‍රායිබිහි අධිවේගී මාර්ගයක් අසල සිය මුර කුටියේ සිටින මේ සන්නද්ධ යුද සෙබළාගේ අවධානය යොමු වී ඇත්තේ , මහා මාර්ගයේ ගමන් කරන සැක සහිත වාහන PUNCය .
ඉරාකායේ නසිරියා හිදී ඉතාලියානු සන්ධාන හමුදා සහ ෂියා මුස්ලිම් සටන්කාමීන් අතර සටන් ඇවුළුණු දිනට පසුදින ( පෙරේදා ) වෙඩි වැදි පළුදු වුණු දොරක් අතරින් ඉරාකයේ ළපැටි සොයුරන් දෙදෙනෙකු එබී බලන අයුරුය මේ .
අවජාතක වීම , ජීවිතය අහිමි වීමට හේතුවක් වීම වළක්වනු පිණිස ඉදිරිපත්ව ඇති පකිස්තානයේ කරච්චි නුවර " එධි පදනම " නම් පුන්‍යායතනය ඔවුන්ගේ කාර්යාලය අබියස පදික වේදිකාවේ තොටිලි රැසක් පිහිටුවා ඇත්තේ එවන් බිළිඳුන් මරා දැමීමට පෙළඹෙන්නියන්ට සිය බිළිඳා එහි දමා යාමට හැකි වන පරිදිය .
මෙහි දැක්වෙන්නේ එවන් බිළිඳුන් කීපදෙනෙකු තොටිලි වල නින්දේ පසු වෙද්දී එක් අයකු තොටිල්ලේ වාඩිවී සිටින සැටිය .
පෙබරවාරි මාසයේ පමණක් කරච්චියේ කුණු බක්කි හා කාණු වලින් මිය ගිය බිළිඳුන් 20 ක් පමණ සොයා ගෙන ඇත .
" එධි " පදනම් කාර්යාලයේ තොටිලි 32 ක් පිහිටුවීමෙන් පසු මසකට සාමාන්‍යයෙන් බිළිඳුන් 26 ක් පමණ දැන් එහි දමා යන බව ප්‍රකාශිතය .
මෙක්සිකෝවේ ගං වතුරට 31 ක් බිලි .
මෙක්සිකෝවේදීය .
උතුරු මෙක්සිකෝවේ ඇමරිකාවට මායිම් වූ ප්‍රදේශයේ පෙරේදා හට ගත් දරුණු ගං වතුරෙන් අඩූ ගණනේ 31 දෙනෙකු මිය යන්ට ඇතැයි වාර්‍තා වෙයි .
රටේ ඉතාමත් වියලි දේශයක් ලෙස සැළැකෙන පියඩ්‍රාස් නෙග්‍රාස් නැමැති මෙම දේශයට අනපේක්ෂිතව ඇද හැලුනු මේ මහ වැසි වලින් මිනිසුන් පමනක් නොව නිවෙස් සහ මෝටර් රථ පවා ජලයේ ගසා ගෙන ගොස් ඇතැයි පැවසේ .
සියඩ්‍රාස් නෙග්‍රාස්හි නගරාධිපති වරයා පවසන්නේ නිවෙස් වලට සහ ගස් වලට යට වී මියගියවුන් සොයමින් සහන සේවකයන් විසින් දිගින් දිගටම මෙහෙයුම් දියත් කරන බවයි .
රොයිටර් .
නේපාලය , කැරලිකරුවන් පැහැර ගෙන ගිය 37 ක් නිදහස් කරති .
කත්මන්දු හිදී , නේපාලයේ මාඕ කැරලිකරුවෝ දෙසතියකට පෙර පැහැර ගෙන යනු ලැබූ පුද්ගලයන් 37 දෙනෙකු පෙරේදා නිදහස් කළ අතර ඒ හැම තෙදින මහ වැඩ වර්ජනයක් ඇරඹීමෙන් අගනගරයම අඩපණ කර ඇතැයි ප්‍රකාශ වේ .
කැරලිකරුවන් 500 ක් පමණ ඝාතනය කරුණු බවට රජයේ හමුදා මගින් ප්‍රකාශිත ඉකුත් දා ඇති වූ දරුණුම සටනේදී මේ පුද්ගලයන් පැහැර ගෙන ගොස් තිබිණි .
ඒ අනුව පොලිස්භටයන් 33 සෙබළුන් දෙදෙනෙකු සිවිල් සේවා නිලධාරීන් දෙදෙනෙකු පෙරේදා රොල්පා හිදී මුදා හැර තිබේ .
කොන්දේසි විරහිතව ඔවුන් මුදා හළ බව රතුකුරුස සංගමය කියයි .
මේ අතර ඇරඹුණු තෙදින මහ වැඩවර්ජනයෙන් අගනගරයම අඩපණ වී ඇත .
මෙය ඉකුත් පෙබරවාරියේ පටන් පැවැත්වෙන 7 වැනි වැඩවර්ජනයයි .
රොයිටර් .
බංගලාදේශයේ ඊයේත් වැඩ වැරුමක් .
ඩකාහිදීය .
දින 2 ක් ඇතුළත , බංගලාදේශයේ ඩකා අගනුවර දෙවන වරටත් මහා වැඩ වර්ජනයක් ක්‍රියාත්මක වූ ඊයේ , පාසල් සහ ව්‍යාපාරික ස්ථාන වසා දමා තිබූ බවත් , බොහෝ මං මාවත් පාළුවට ගොස් පැවති බවත් පොලිසිය පවසයි .
නියමිත දිනට කලින් මහ මැතිවරණයක් පවත්වන ලෙස රජයට බල කරමින් රටේ ප්‍රධාන විරුද්ධ පක්ෂය වන අවාමි ලීගය විසින් මෙම වැඩ වැරුම මෙහෙයවනු ලබන අතර , සාමය සහ නීතිය ආරක්ෂා කිරීම සඳහා නගරය පුරා පොලිස් රැකවල් යොදා තිබිණි .
මේ අතර , 2003 වසරේ මැද භාගයේ සිට පාර්ලිමේන්තුව වර්ජනය කර සිටින විරුද්ධ පක්ෂ වලින් අලුතින් ඉල්ලීමක් කරන අගමැතිනි ඛලීඩා සියා , මීළඟ පාර්ලිමේන්තු සැසි වාරයට සහභාගි වන ලෙස දැනුම් දී තිබේ .
රොයිටර් උතුරු කොරියාවටත් අමෙරිකාවෙන් වරෙන්තුවක් .
හිටපු රුසියානු ආඥාදායක ජෝෂප් ස්ටාලින් මිය ගොස් දැනට වසර පණස් එකක් ගෙවි ගියද තවමත් මිහිපිට ඉතිරිව ඇති එකම ස්ටාලින්වාදී කොමියුනිස්ට් රාජ්‍යය උතුරු කොරියාව පමණී .
1953 කොරියානු යුද්ධයෙන් පසු උපත ළත් උතුරු කොරියාව අද ජාත්‍යන්තර සම්බන්ධතා විෂයෙහි ලා සුවිශේෂ වැදගත්කමක් උසුලයි .
ලෝක ප්‍රජාවගෙන් බැහැරව හුදකලාව ජීවත් වන උතුරු කොරියාව සතු න්‍යෂ්ටික ඇතුළු අනෙකුත් මහ පරිමාණයේ විනාශකාරී අවි ආයුධ නිසා අමෙරිකාව ප්‍රමුඛ බොහෝ රටවල් කොරියාව අවි සංස්කෘතියෙන් මුදා ගැනීම සඳහා මහත් ප්‍රයත්නයක් දරති .
පසුගිය පෙබරවාරි 6 වැනි දින අමෙරිකාව , චීනය , උතුරු කොරියාව , ජපානය සහ රුසියාවේ සහභාගිත්වයෙන් චීනයේ බීජිං නුවර පැවැති න්‍යෂ්ටික අවිහරණ වැඩපිළිවෙළේ දෙවැනි රැස්වීම අන්තර්ජාතික ප්‍රජාවට යම් තරමින් හෝ සහනයක් ගෙන දීමට සමත් වී ඇත .
අගමැති ධූරය ගැන සෝනියා නිහඬයි .
නවදිල්ලියේ දී , ඉන්දීය මහ මැතිවරණයෙන් නොසිතූ විරූ පරිදි කොංග්‍රස් පක්ෂය ලත් විශිෂ්ට ජයග්‍රහණයෙන් පසු පක්ෂ නායිකා සෝනියා ගාන්ධිගේ මතභේදයට තුඩු දී ඇති විදෙස් ජන්ම ප්‍රශ්නය හමුවේ අගමැති ධූරය අපේක්ෂා කරන්නේ ද යන්න සම්බන්ධයෙන් ඇය මුනිවත රකින බව අනාවරණය වී ඇත .
කෙසේ වුවත් සාමාන්‍යයෙන් මෙතෙක් සිදු ව ඇති පරිදි කොංග්‍රස් පක්ෂ සාමාජිකත්වයෙන් තේරෙන නායකයා අගමැති ධූරය හෙබවනු ඇතැයි ද මැයි 15 දා ( අද ) එම තේරීම පක්ෂය විසින් සිදු කරන්නේ යැයි ද ගාන්ධි කියා තිබේ .
කොංග්‍රසයේ බහුතරයකගේ මතය වී ඇත්තේ අගමැති ධූරය ඇය සතු බවයි .
එහෙත් හින්දු ජාතිකවාදීන් හා සමහර කොංග්‍රස් මිත්‍රශීලීන් පවා , ඇය ඉන්දීය සංස්කෘතියට ගැළපෙන ලෙස සාරියෙන් සැරසී හින්දු බස මනාව උසුරන නමුදු , විදේශ ජන්මයක් ඇති තැනැත්තියක බැවින් අගමැති ලෙස පිළිගත නොහැකි බව කියා තිබේ .
මේ අතර කොංග්‍රස් ජ්‍යෙෂ්ඨ නායකයකු වන අහමඩ් පටෙල් කියා ඇත්තේ ' පක්ෂ නිලධාරීන්ට , ආධාරකරුවන්ට මෙන් ම අන් හැම දෙනාටත් අවශ්‍යව ඇත්තේ ඇය අගමැති ධූරය හොබවනු දැක්මට බවත් , ඇය එය බාර ගන්නේ ද යන්න ඇය විසින් තීරණය කළ යුතු බවත්ය ' .
ඒ . එෆ් . පී . වජ්පායිගේ ඉරණම වෙනස් කරන අංක 13 .
නවදිල්ලියේදී , අගමැති ධූරයෙන් බැහැරව යන අතාල් බිහාරි වජ්පායිට අංක 13 මිශ්‍ර ඵල ගෙන දුන්නක් බව ඒ පිළිබඳ අවධානය යොමු කරන්නන් පෙන්වා දී තිබේ .
1996 දී ආසන 162 ක් ලබා පාර්ලිමේන්තුවේ බහුතර ආසන ගණනක් දිනා ගත් පක්ෂ නායක ලෙස මුල් වරට අගමැති ධූරයට පත් ඔහුට පාර්ලිමේන්තුව තුළ බහුතරය විදැහීමට අපොහොසත් වීමෙන් ඉන් දින 13 කට පසු ඉල්ලා අස්වීමට සිදු විය .
දෙවැනි වරටත් 1998 මාර්තු මස ඉන්දීය අගමැති ධූරයට පත් වජ්පායි ඉන් 13 මසකට පසු 1999 අප්‍රියෙල් මස විශ්වාසය තහවුරු කර ගැන්මට එක් ඡන්දයක් මදි වීමෙන් පරාජයට පත් විය .
ඒ අනුව ඔහු බලයේ සිටියේ 13 මසක් පමණි .
1999 සැප් / ඔක් මැතිවරණය 13 වැනි ඉන්දීය පාර්ලිමේන්තුව සඳහා මන්ත්‍රීන් තේරීමට පැවැත්වූ අතර එහි දී ඔහු යළි ජය ගත්තේය .
එවර ඔහු අගමැති ධූරයේ දිවුරුම් දුන්නේ ඔක්තෝබර් 13 දා ය .
2001 මාර්තු 13 දා වජ්පායි රජයට එරෙහිව නැගුණු දූෂණ චෝදනාවකින් රජයම හෙල්ලුම් කෑ අතර ආරක්ෂක ඇමැති ජෝර්ජ් ෆර්නැන්ඩස් හා බී . ජේ . පී . පක්ෂ ප්‍රධානී බන්ගාරු ලක්ෂ්මන් හා තවත් කීපදෙනෙකුගේ ඉල්ලා අස් වීමට එය තුඩු දිණ .
2001 දෙසැම්බර් 13 දා ඉන්දීය පාර්ලිමේන්තුවට එල්ල වුණු ත්‍රස්ත ප්‍රහාරයකින් ඔහු දිවි ගලවා ගත්තේ ය .
මෙහිදී පුද්ගලයෝ 15 දෙනෙක් මිය ගියහ .
මෙසේ අංක 13 ජය පරාජය විසඳීමේ සූදුවක් ලෙස ඔහුගේ දෛවය තුළ ක්‍රියාත්මක වුවද හෙතෙම මෙවර එම සූදුවෙන් පරාජය වූයේ මැයි 13 දා ඉල්ලා අස් වීමට සිදු වීමෙනි .
ඒ . එෆ් . පී . බ්‍රිතාන්‍යයට අලුතින් ත්‍රස්ත මර්දන ඇමතිවරයෙක් .
ලන්ඩනයේදී , බ්‍රිතාන්‍ය අභ්‍යන්තර කටයුතු පිළිබඳ අමාත්‍යාංශයේ කනිෂ්ට ඇමතිවරයකු වන හැසෙල් බ්ලියර්ස් , එරට ත්‍රස්ත මර්දන කටයුතු පිළිබඳ ඇමතිවරයා වශයෙන් පත් කර ඇතැයි රජයේ ප්‍රකාශකයකු පැවසීය .
රටේ අපරාධ මර්දන කටයුතු සහ ප්‍රජා ආරක්ෂාව පිළිබඳ වගකීම භාරව සිටින බිලියර් , මින් ඉදිරියට , අභ්‍යන්තර කටයුතු පිළිබඳ ලේකම් වරයා වන ඩේවිඩ් බ්ලක්කේට් සමඟ ත්‍රස්ත වාදය වළක්වාලීමේ කාර්යයන්හි නියැලෙනු ඇත .
ත්‍රස්ත මර්දන කටයුතු පිළිබඳව වෙනම ඇමතිවරයකු පත් කරන ලෙස බ්‍රිතාන්‍යයේ විරුද්ධ පක්ෂය වග කොන්සවැටිව් පක්ෂ නායක මයිකල් හොවාඩ් ද පසුගිය සතියේ රජයෙන් ඉල්ලීමක් කර තිබූ අතර , එරට ඉහළ පෙළේ පොලිස් නිලධාරියකු වන ජෝන් ස්ටීවන්ඩි , සඟරාවක් සමඟ පැවති සාකච්ඡාවකදී ප්‍රකාශ කර ඇත්තේ , ත්‍රස්ත ප්‍රහාරයක් පිළිබඳ තර්ජනයකට බ්‍රිතාන්‍යය දැන් සත්‍ය වශයෙන් ම මුහුණ දී සිටින බවයි .
ඒ . එෆ් . පී . රැස්වීමේ මුලසුන හෙබවූ චීනය මීළඟ ජූනි මාසයේ පැවැත්වීමට යෝජිත රැස්වීමට පොදු සම්මුතියකට දායක වන ක්‍රියාකාරී කණ්ඩායමක අවශ්‍යතාව තදින් අවධාරණය කෙළේය .
මෙය ඇත්තෙන්ම සුභවාදී ලක්ෂණයෙකි .
සාකච්ඡාවේ ප්‍රධාන තේමාව බවට පත් වූයේ ලෝක සාමයට මහත් තර්ජනයක්ව පවතින උතුරු කොරියාව සතුව තිබෙතැයි පවසන විශේෂ ප්‍රහාරක හමුදා , මිසයිල සහ මහ පරිමාණයේ විනාශකාරී අවි ගබඩා පිළිබඳ ප්‍රශ්නයයි .
තත්ත්වය වඩාත් උග්‍ර වී ඇත්තේ පකිස්තානු න්‍යෂ්ටික තාක්ෂණයේ පුරෝගාමියා වශයෙන් සැලැකෙන අබ්දුල් ඛදීර් ඛාන් විසින් 1990 දශකයේ දී න්‍යෂ්ටික බෝම්බ තැනීම සඳහා අවශ්‍ය යුරේනියම් පෝෂණය කළ හැකි අති සුපිරි තාක්ෂණය හා උපකරණ රහසින් උතුරු කොරියාවට ලබා දීමත් , එයට කළ ගුණ සැලකීමක් වශයෙන් බැලස්ටික මිසයිල .
එම මිසයිල තාක්ෂණය සහ එහි ප්‍රධාන උපාංගයන් උතුරු කොරියාව පකිස්තානයට සැපයූ බවට කරුණු හෙළි වීමෙන් පසුවය .
සාකච්ඡා ආරම්භයේ දී මෙම චෝදනා අසත්‍ය බවට ප්‍රකාශ කළා පමණක් නොව , කිසිදු න්‍යෂ්ටික අවි නිෂ්පාදන වැඩසටහනක් තමන් සතුව නොතිබෙන බවද උතුරු කොරියාව ඉඳුරා පැවැසීය .
මෙක්සිකෝවේ ගං වතුරින් 34 ක් මිය ගිහින් .
මෙක්සිකෝවේදීය .
ගත වූ සති අන්තයේ මෙක්සිකෝවේ හට ගත් හදිසි ගං වතුරින් මිය ගිය පුද්ගලයන් සංඛ්‍යාව ඊයේ වන විට 34 දක්වා ඉහළ ගොස් ඇතැයි විපතට පත්වුවන් ගළවා ගැනීමේ කටයුතු වල නිරත වී සිටින සහන නිලධාරීහු පැවසුහ .
උතුරු මෙක්සිකෝවේ , අමෙරිකා දේශ සීමාවට යාබද පියෙද්රාස් නෙග්‍රාස් ප්‍රදේශයේ හිටි හැටියේ හට ගත් මේ හදිසි ගං වතුරෙන් , නිවෙස් , මෝටර් රථ , ගස් ආදිය ජලයේ ගසා ගෙන ගොස් ඇති අතර ගෙවල් වලට වී තවත් මළ සිරුරු ඇති බවට විශ්වාස කෙරේ .
දෙලක්ෂයක පමණ ජනගහනයක් වෙසෙන නගරයේ නිවස් 300ක් පමණ මුළුමනින්ම ගංවතුරෙන් විනාශ වී ඇතැයි වියෙද්රාස් නේග්‍රාස් නගරාධිපතිවරයා පවසති .
රොයිටර් .
මේ අතර අමෙරිකාවේ මූලිකත්වයෙන් අන්තර් ජාතික පරමාණු බල අධිකාරිය උතුරු කොරියාව විසින් රහසේ කර ගෙන යනු ලැබූ ප්ලුටෝනියම් නිෂ්පාදන කටයුතු තම අධීක්ෂණයට යටත් කරමින් සිටියදී යුරේනියම් කේන්ද්‍ර කොට ගත් න්‍යෂ්ටික අවි වැඩසටහනක් රහසේ ක්‍රියාත්මක වෙන බවද හෙළි විය .
ඉන් පසු අවිහරණ සාකච්ඡා වලදී අමෙරිකාව තදින්ම කියා සිටිනුයේ උතුරු කොරියාව සතු සියලු න්‍යෂ්ටික වැඩසටහන් සහමුලින්ම අහෝසි කළ යුතු බවයි .
කෙසේ වුවද උතුරු කොරියාව සතු රසායනික හා ජීව විද්‍යාත්මක අවි නිෂ්පාදනය පිළිබඳ කිසිවක් දැනට පවත්වා ගෙන යන රටවල් හයේ සාකච්ඡාවට ඇතුළත් වී නොමැත .
මේ අතර කොරියානු අර්ධද්වීපය යුද්ධ අවි මුක්ත කලාපයක් බවට පත් කළ යුතු යැයි යන අමෙරිකානු ප්‍රතිපත්තියට ප්‍රධාන බාධකය වී ඇත්තේ කාලයක් මුළුල්ලේ පවතින අමෙරිකානු - දකුණු කොරියා ආරක්ෂක සහයෝගිතා වැඩසටහන් මෙන්ම උතුරු කොරියාව ආක්‍රමණය කරන බවට අමෙරිකාවෙන් කෙරෙන තර්ජනයන්ය .
තවද අමෙරිකාව ඉරාන - ලිබියා විෂය චක්‍රයට තම රට ද ඈඳා ගෙන ඇති බැවින් ස්වකීය සෛවරීත්වය සහ ආරක්ෂාව මුල් කර ගත් ප්‍රතිපත්ති වල වෙනසකින් තොරව යම් නම්‍යශීලී භාවයක් දැක්වීමට සූදානම් බව උතුරු කොරියාව පවසයි .
ද . ආසියානු රටවල් සමඟ සාමයෙන් සිටීම අපේක්ෂාවයි .
වජ්පායි , නවදිල්ලියේ දී , පකිස්තානය ප්‍රමුඛ ද . ආසියානු රටවල් සමඟ සාමයෙන් සමාදානයෙන් පසුවීම තම ජීවිතකාලීන අපේක්ෂාව බව පාලනයෙන් බැහැරව යමින් පැවැත් වූ කතාවේ දී ඉන්දියාවේ වත්මන් භාරකාර රජයේ අගමැති අතාල් බිහාර් වජ්පායි කීවේය .
පෙරේදා රාත්‍රි රූපවාහිනියෙන් විකාශනය කරුණු ඔහුගේ මෙම කතාවේ දී ඉන්දියාවේ සමීපතම අසල්වැසියා සමඟ ඓතිහාසික සාම ක්‍රියාදාමයක් අරඹා ඇතැයි ඔහු සිහිපත් කළේය .
' අප නව සාම පරිච්ඡේදයක් ආරම්භ කළා .
ද . ආසියාව චීනය හා ලෝකයේ සෙසු රටවල් සමඟ ද සාමයෙන් සහයෝගයෙන් පසුවීමේ මෙම නව ක්‍රියාවලිය මගේ ජීවිත කාලීන අපේක්ෂාවක් .
එය සාක්ෂාත් වනු දැක්ම මගේ අභිප්‍රායයි .
' ඔහු කීවේය .
මේ අතරම ජනතා මැතිවරණ තීන්දුව පිළිගන්නා බවත් , මෙතෙක් කලක් රට වෙනුවෙන් සේවය කිරීමට අවස්ථාව ලබා දීම පිළිබඳව තුති පුදන බවත් ඔහු කියා සිටියේය .
යුද්ධය සහ ත්‍රස්තවාදය එපා .
අවශ්‍ය වන්නේ සාමයයි යනුවෙන් සඳහන් බැනර් ඔසවා ගත් සංක්‍රමණිකයන් ස්පාඤ්ඤ ජාතිකයන් හා එක්ව පසුගිය සෙනසුරාදා මෙසේ උද්ඝෝෂණයේ යෙදුණේ මැඩ්රීඩ් දුම්රිය පොළ අසල බෝම්බ පිපිරී ගිය ස්ථානයේය .
මෙම පිපිරවීම් වලට වගකිව යුතු ත්‍රස්තවාදීන් හය දෙනකු පසුගිය දා බෝම්බ පුපුරුවා ගෙන මිය ගිය අතර තව තවත් ප්‍රහාර එල්ල කරන බවට අල්කයිඩා ත්‍රස්ත ජාලයෙන් ස්පාඤ්ඤයට තර්ජන එල්ල වෙමින් පවතී .
උතුරු කොරියාවේ ජනගහන වර්ධනයත් සමඟ දරිද්‍රතාවයද දිනෙන් දින ඉහළ යමින් පවතී .
ලැබෙන විදේශ ආහාර සහනාධාර පසුගිය වසර දෙක තුළ පහත වැටී ඇති අතර සාගතයට මුහුණ දී සිටින උතුරු කොරියානු ජනතාවට වැඩි වැඩියෙන් ආහාර ආධාර සපයන ලෙස එක්සත් ජාතීන්ගේ ලෝක ආහාර වැඩ සටහනට එල්ල වන බලපෑම්ද ඉහළ යමින් පවතී .
මෙහි දැක්වෙන්නේ කැග්වොග් ප්‍රදේශයේ වොන්සෑග් නගරයේ රජයට අයත් ළමා රෝහලක වැතිර සිටින නිවුන් දරුවන් තිදෙනෙකි .
සර්බියා - මොන්ටිනීග්‍රෝ හි ගොස්ටූන් ගම්මානයේ දී ටයරයක් පිපිරීමෙන් පාලනය කර ගත නොහී ජලාධික ලිම් නදියට ඇද වැටුණු බසයේ සිටි බල්ගේරියානු සිසුන් 9 දෙනෙකු මිය ගොස් තවත් තිදෙනෙකු අතුරු දහන්ව ඇත .
විශේෂ පොලිස් ඒකකයේ ක්‍රියාකාරීන් හා කිමිදුම් කරුවන් දියේ ගිලුනවුන්ගේ මළ සිරුරු ගොඩ ගන්නා සැටිය මේ .
සියෝල්හි යොයිදෝ උයනේ කූඩු කර සිටින පෙන්ගුවින් පක්ෂීන් වසන්තයේ දී සුපුරුදු පරිදි මහජන දැක්මට මුදා හැරෙන අතර ඊයේ එම උයනේ මලින් පිරි චෙරි ගස් ගොන්නක් යට හැල්මේ යන පෙන්ගුවින් පක්ෂීන් දෙස බලා සිටින දකුණු කොරියානු දරුවන් පිරිසකි මේ .
සදාම් හුසේන් රඳවා ඇත්තේ කටාරයේ .
බ්‍රිතාන්‍ය පුවත්පතක් කියයි .
ලන්ඩනයේ දී , අමෙරිකානු හමුදාව විසින් ඉකුත් දෙසැම්බරයේ දී ඉරාකයේ දී ග්‍රහණයට ගත් හිටපු ඉරාක ජනාධිපති සදාම් හුසේන් කටාරයේ අමෙරිකානු හමුදා කඳවුරක රඳවා ඇතැයි බ්‍රිතාන්‍යයේ " ඉන්ඩිපෙන්ඩන්ට් " පුවත්පත ඊයේ වාර්තා කළේය .
අත්අඩංගුවට ගැන්මෙන් පසු මුලින්ම ප්‍රශ්න කිරීම සඳහා ගල්ෆ් මුහුදේ රැදවුණු අමෙරිකානු ගුවන්යානාධාරක නෞකාවක් වෙත ගෙන ගිය බවත් එහි සඳහන් .
ඉන් පසු රහසේම ඔහු කටාරය වෙත ගෙන ගොස් ඇති බවත් කටාර් රජ පවුලේ අයට වත් ඒ බව දන්වා නැති බවත් පුවත්පතේ වැඩි දුරටත් සඳහන් .
ඉරාකයේ මතුව ඇති වත්මන් ප්‍රචණ්ඩකාරී තත්ත්වය හමුවේ සදාම් හුසේන් රදවා තැබීමට වඩාත් ආරක්ෂිත ස්ථානය ලෙස කටාරය සලකනු ලැබේ .
ඉරාක අතුරුවාර පාලන මණ්ඩලයට අනුව නම් සදාම් තවමත් රදවා ඇත්තේ ඉරාකයේය .
ඒ . එෆ් . පී . ඉරාකයේ සිවිල් යුද්ධයක් අත ළඟ ! එ . ජා . හිටපු අවි පරීක්ෂක හැන්ස් බිලික්ස් .
පැරිසියේ දී , ඉරාකය සිවිල් යුද්ධයක අද්දරට පැමිණ ඇතැයි එ . ජා . හිටපු අවි පරීක්ෂක හැන්ස් බ්ලික්ස් පෙරේදා ප්‍රකාශයට පත් සම්මුඛ සාකච්ඡාවකදී කියා තිබේ .
" ලි - පැරිසියන් " නම් ප්‍රංශ දෛනික පුවත්පතට ලබා දුන් සම්මුඛ සාකච්ඡාවකදී මේ බව ප්‍රකාශ කර ඇති ඔහු , සදාම් හුසේන් නෙරැපීම ඉරාකීයන්ගේ බහුතරයකගේ අමන්දානන්දයට හේතු වී ඇතත් , අමෙරිකානු හමුදාවේ රැඳීම ඔවුන් නොරිස්සන බව කියා ඇත .
ඉරාකියන් ඉන් අවමානයට පත් වූවක් සේ සලකන බවද ඔහු කියා තිබේ .
ඉරාක ප්‍රහාර වැලැක්වීමට හා සාමය පැවැත්මට අවශ්‍ය තරම් අමෙරිකානු හමුදාවක් එහි නොරැඳවීම නරකම තත්ත්වයක් සේ දකින ඔහු , එනිසා ඉරාකය ත්‍රස්තවාදය නිෂ්පාදනය කරන මැෂිමක් බවට පත්ව ඇතැයි පැවසීය .
අමෙරිකානු ජනාධිපති ජෝර්ජ් ඩබ් . බුෂ් ලෝක භීෂණ යුද්ධයේ කොටසක් ලෙස ඉරාක යුද්ධය හඳුන්වා ඇතත් එහි දී ලබා ඇති ඵලය උඩු යටිකුරු වී ඇති බවත් බ්ලික්ස් කීවේය .
හතර වටින් එල්ල වන ප්‍රහාර හමුවේ ඉරාකයේ අමෙරිකානු හමුදා ශක්තිය තර කිරීමේ සුදානමක් .
බැග්ඩෑඩයේ දී , ඉකුත් සතියේ ඉරාකයේ ඇති වූ ප්‍රචණ්ඩකාරිත්වය අවුලුවාලීම සම්බන්ධයෙන් රැඩිකල් ෂියා මුස්ලිම් නායක මොග්ටාඩා සාදර්ට දෝෂාරෝපණය කරන අමෙරිකානු හමුදාව , ඝාතන සම්බන්ධයෙන් ඔහු අවශ්‍යව ඇති පුද්ගලයකු ලෙස නම් කර තිබේ .
ඒ සමගම ඉරාකයේ අමෙරිකානු හමුදා ශක්තිය තර කිරීම කැරේද අවධානය යොමුව ඇතැයි පැවසේ .
දකුණු ඉරාකයේ මෙහ්දි හමුදාව නමින් අනුදත් සාදර් අනුගාමිකයන් සමග ඇති වූ සටන් වලින් පුද්ගලයන් 50 දෙනෙකුට වඩා ඝාතනය වී ඇත .
මේ අතර මධ්‍ය ඉරාකයේ ෆොලුජා නගරයේ සුන්නි මුස්ලිම් කැරලිකරුවන්ට එරෙහිව දිගු කාලීන අපේක්ෂාවක නියැලෙමින් අමෙරිකානු හමුදා පෙරේදා ප්‍රහාරයක් එල්ල කළහ .
ඉකුත් සතියේ අමෙරිකානු කොන්ත්‍රාත්කරුවන් සිව් දෙනෙකු ඝාතනය කළවුන් සොයා සිදු කළ මෙම ප්‍රහාරයේදි එක් අමෙරිකානු සෙබලෙකු මිය ගොස් තිබේ .
හමුදාව ' පැයක රාත්‍රි ඇඳිරි නීතියක් ද ක්‍රියාත්මක කළහ .
මේ ප්‍රහාර මැද ඉරාක භීෂණ ප්‍රහාරයන්ට වගකිව යුතු යැයි සැලකෙන ජෝර්දාන් ජාතික මුසාබ් අල් සර්ගාවි ගේ වෙබ් අඩවියකින් අමෙරිකානු හමුදාවට තර්ජනය කරී තිබේ .
දැනටමත් සන්ධාන හමුදාවේ 200 කට වඩා , සිය මුජයිදීන් විරුවන් විසින් ඝාතනය කර ඇතැයි ඔහු කියා ඇත .
මේ අතර මොග්ටාඩා සාදර් ෂියා මුස්ලිම් පල්ලියක රැඳී සිටින බවටත් , ඔහු ග්‍රහණයට ගැන්මට ඉඩ නොදෙන බවටත් ඔහුගේ ආධාරකරුවෝ සපථ කරති .
එහෙත් ඔහු යටත් වන්නේ නම් ඔහුට නිසි ගෞරවයෙන් සලකන බව අමෙරිකානු හමුදාව කියා ඇත .
මෙසේ ඉරාකය පුරා සුන්නි මුස්ලිම් හා ෂියා මුස්ලිම් වරුන් වෙන් වෙන්ව අමෙරිකාව ප්‍රමුඛ සන්ධාන හමුදාවට එරෙහිව ප්‍රහාර එල්ල කරන අතර බුෂ් පවසා ඇත්තේ දාමරිකයන් හා මැරයන් නිසා අමෙරිකාව සසල නොවන බවය .
ඒ . එෆ් . පී . ඉරාක සිරකරුවන්ට වද හිංසා දෙන ඡායාරූප ව්‍යාජ ඒවා බව බ්‍රිතාන්‍ය කියයි .
ලන්ඩනයේදී , බ්‍රිතාන්‍ය සෙබළුන් ඉරාක සිරකරුවන්ට වධ හිංසන පමුණුවන අයුරු විදහෙන ඩේලි මිරර් පුවත්පතේ පළ වූ ඡායාරූප ව්‍යාජ ඒවා බව බ්‍රිතාන්‍ය රජය පෙරේදා ප්‍රකාශ කළේය .
සන්නද්ධ බලකායන් පිළිබඳ ඇමැති ඇඩම් ඉන්ග්‍රම් ප්‍රකාශ කර ඇති පරිදි හිස් ආවරණය කළ ඉරාක සිරකරුවෙකු මත සුළු දිය හෙලන බ්‍රිතාන්‍යය සෙබළුන් දැක්වෙන ඡායාරූප පැහැදිලිවම ඉරාකයේ දී ගන්නා ලද ඒවා නොවන්නේය .
මෙම ඡායාරූප පල කළ ඩේලි මිරර් පුවත්පතට අභියෝග කරන ඇඩම් ඉන්ග්‍රම් ඒ සම්බන්ධයෙන් පවත්වන හමුදා පරීක්ෂණ වලට සහයෝගය දක්වන්නැයි ඉල්ලා ඇත .
මේ අතර අදාළ ඡායාරූප හා තොරතුරු ලැබුණේ යැයි පැවසෙන හමුදා රෙජිමේන්තුවද එම ඡායාරූප ව්‍යාජ බව කියා ඇත .
රොයිටර් .
බුෂ් - බ්ලෙයාර් හමුවක් එන සතියේ .
ආකන්සාස්හිදීය , ක්‍රමයෙන් උග්‍ර වෙමින් පවත්නා ඉරාකයේ ප්‍රචණ්ඩ ක්‍රියා මර්දනය පිළිබඳව සාකච්ඡා පැවැත්වීම සඳහා බ්‍රිතාන්‍ය අගමැති ටෝනි බ්ලෙයාර් , ලබන සතියේදී අමෙරිකානු ජනාධිපතිවරයා හමුවීමට නියමිතව ඇතැයි දෙරට රජයේ නිල ආරංචි මාර්ග සඳහන් කළේය .
අප්‍රියෙල් 16 වැනිදා ධවල මන්දිරයේදී නායක දෙපළ මුණ ගැසීමට සැලසුම් කර ඇතැයිද එම ආරංචි මාර්ග තව දුරටත් සඳහන් කරයි .
ඉරාක ආක්‍රමණයේදී අමෙරිකාවට පූර්‍ණ සහාය පළ කළ බ්‍රිතාන්‍ය අගමැතිවරයා ඒ සම්බන්ධයෙන් සිය වැසියන්ගේ දැඩි අප්‍රසාදයට පාත්‍ර වී සිටියි .
රොයිටර් .
ජනපති රෝ . මු . හියුන්ට එරෙහිව දෝෂාභියෝගය ඉවතට .
සියෝල්හිදී , ද . කොරියානු පාර්ලිමේන්තුවෙන් ඉදිරිපත් වුණු ජනාධිපති රෝ . මු . හියුන්ට එරෙහි දෝෂාභියෝගය එරට ව්‍යවස්ථා අධිකරණයෙන් ඊයේ ප්‍රතික්ෂප කරිණ .
මේ අනුව දෙමසක් තිස්සේ පැවති දේශපාලන ව්‍යාකූලත්වයක් අවසන් කරමින් යළිත් ඔහු ජනාධිපති ධූරයෙහි පිහිටැවිණ .
රෝ . මූ . හියුන්ට එරෙහිව මාර්තු 12 දා ඉදිරිපත් වුණු දෝෂාභියෝගයෙන් ඔහු විධායක බලයෙන් පහ කරුණු අතර එහි අවසන් තීන්දුව අධිකරණය වෙත පැවරී තිබිණ .
මෙම දෝෂාභියෝගය මත ද . කොරියානු දේශපාලනය දෙපිලකට බෙදී තිබිණ .
ඔහු ජනාධිපති ධුරයෙන් ඉවත් කිරීමට තරම් හේතු නැතැයි අධිකරණ තීන්දුවෙන් දැක්වී තිබේ .
ඒ . එෆ් . පී . වාහන කොල්ල කා පිරිසිදු කර ආපසු දෙන හොරා වසර 6 ක් හිරේ .
ලන්ඩනයේදී , ` තම වාහනය කොල්ල කෑ යුතු එකම පුද්ගලයා මොහුයි ´ යනුවෙන් සිතීමට වාහන හිමියකු පොළඹවන ආකාරයේ " එකම පුද්ගලයා ලෙස " අධිකරණයෙන් හැදින්වුණු වාහන කොල්ල කරුවෙකුට එම අධිකරණයෙන්ම සය අවුරුදු සිරදඬුවමක් නියම කර තිබේ .
උතුරු එංගලන්තයේ ෂෙෆිල්ඩ් අධිකරණයෙන් මේ දඬුවමට යටත් වූ 41 හැවිරිදි කොලින්සාද් වාහන කොල්ලකා ගෙන ගොස් ඒවා යළි භාරකරු වෙත බාර දීමට පෙර එම වාහන මනාව පවිත්‍ර කිරීම පුරුද්දක් කරගත්තෙකි .
වාහන වලට අදාළ චෝදනාද ඇතුලුව පූර්ව වැරදි 155 කට හිමිකම් කියන ඔහු වාහන 5 ක් කොල්ල කෑම පිළිබඳ වරද පිළිගෙන ඇති අතර තවත් 31 ක් පිළිබඳ නඩු විභාග වලට මුහුණ දී සිටී .
අධිකරණයට පැවසුණු පරිදි කඩවසම් ඇඳුමින් සැරසී වාහන මිලදීගන්නකු බව අගවමින් වාහන ප්‍රදර්ශනාගාර වෙත යන ඔහු වාහන යතුරු උදුරා ගෙන එහි නැගී පලා යාම සිරිතක් කොට ගෙන තිබිණ .
පැය කීපයක් වාහනය ධාවනය කිරීමෙන් පසු එය මනාව සෝදා ඔප දමා කිසිදු හානියකින් තොරව යළිත් ප්‍රදර්ශනාගාරය අයිතිකරු වෙත බාරදීමට ඔහු පෙළඹී තිබිණ .
කොල්ල කෑ වාහන තිබුණාටත් වඩා මනා තත්ත්වයෙන් ආපසු බාර දුන්නද ඔහුට සිර දඬුවම් ලබා දීම හැර අන් විකල්පයක් නැති බව විනිසුරු වරයා කිවේය .
ඔහුට මනෝ වෛද්‍ය ප්‍රතිකාර ලබා දිය යුතු බවද ඔහු පැවසීය .
සාද්ගේ බිරිද ඔහුගෙන් දික්කසාද වීමට නඩු පවරන බව කියා ඇති අතර සොරා ගත් වාහන වලට ඔහුගේ තිබූ සැලකිල්ල ඇය කරෙහි වත් නොදක්වන ලද බව කියා තිබේ .
ඒ . එෆ් . පී පාකිස්තානය .
පාර්ලිමේන්තු අනුමැතිය ලැබූ ජාතික ආරක්ෂක මණ්ඩල පනතට විපක්ෂයෙන් දැඩි විරෝධය .
ඉස්ලාමාබාද්හි දී , පාර්ලිමේන්තු ස්වාධිපත්‍ය කෙලෙසන්නේ යැයි විපක්ෂයේ දැඩි විරෝධතාවට ලක් වූ මතභේදාත්මක ' ජාතික ආරක්ෂක මණ්ඩලයක් " නිමැයීමට ඉවහල්වන පනතකට ඊයේ පකිස්තාන පාර්ලිමේන්තුවේ අනුමැතිය ලැබිණ .
ඉන් කුපිත වු විපක්ෂ මන්ත්‍රින් කතානායක චෞද්‍රි අමීර් හුසේන් වට කොට ගෙන පනතේ පිටපත් ඉරා දමමින් එය නොපිළිගන්නා බව ප්‍රකාශ කර තිබේ .
2002 අගෝස්තු මස පකිස්තාන ජනාධිපති පර්වේස් මුෂාරෆ් විසින් ව්‍යවස්ථාවට ඇතුළත් කරන ලදුව විපක්ෂයේ විරෝධතාව මත ඉන් ඉවත් කළ මෙම ජාතික ආරක්ෂක මණ්ඩලය දැන් යළින් පාර්ලිමේන්තු පනතක් මගින් පිහිටුවීමට දරන ප්‍රයත්නයට විපක්ෂයේ දැඩි විරෝධය යළි මතුව තිබේ .
' මෙම ජාතික ආරක්ෂක මණ්ඩලයට ජනාධිපති , අගමැති , හමුදා ප්‍රධානීන් සිව් දෙනෙකු , පළාත් මහ ඇමතීන් හා විපක්ෂ නායක ඇතුළත් කැරෙන බව පැවසේ .
මෙම මණ්ඩලය පාර්ලිමේන්තුවේ මෙන්ම ජනතා හඬද නිහඬ කරන්නක් බව විපක්ෂයේ පොදු මතය වී තිබේ .
ඒ . එෆ් . පී . ‍බුෂ්ගේ ඉරාක ප්‍රතිපත්තියට අමෙරිකානුවන් බහුතරයක විරෝධය .
රටට නව නායකයකු අවශ්‍යව ඇතැයි සෙනෙට් මන්ත්‍රී ටෙඩ් කෙනඩි කියයි .
වොෂින්ටනයේදී , ' එදා ජෝර්ජ් බුෂ්ගේ වියට්නාමය අද ඉරාකයෙන් පිළිබිඹු වන අතර අමෙරිකාවට අද නව ජනාධිපතිවරයකු අවශ්‍යව තිබේ .
' යැයි ඩිමොක්‍රැටික් පාක්ෂික ජනාධිපති අපේක්ෂක ජෝන් කෙරී ගේ ප්‍රබල ආධාරකරුවකු වන සෙනේට් මන්ත්‍රී ටෙඩ් කෙනඩි පෙරේදා ප්‍රකාශ කළේය .
අමෙරිකානු සෙබළුන් 58 , 000 කගේ හා වියට්නාම් ජාතිකයන් තිස් ලක්ෂයකගේ ජීවිත වලින් වන්දි ගෙවූ වියට්නාම් යුද්ධය හා ඉරාක යුද්ධය සසඳමින් ඔහු මේ බව ප්‍රකාශ කර තිබේ .
අමෙරිකානු ජනතාව සමග පැවති විශ්වාසයේ බැදීම ජෝර්ජ් ඩබ් . බුෂ් බිද දමා ඇතැයි ද ඔහු කීවේය .
ටෙඩ් කෙනඩිගේ මතය සනාථ කරන්නාක් සේ බුෂ්ගේ ඉරාක ප්‍රතිපත්තිය බහුතර අමෙරිකානුවන් පිරිසක් විසින් ප්‍රතික්ෂප කර ඇත .
' පිව් පර්යේෂණ මධ්‍යස්ථානයෙන් ' සිදු කළ සමීක්ෂණයකින් මේ බව අනාවරණය වී තිබේ .
මේ අනුව අමෙරිකානුවන්ගෙන් 53% ක්ම බුෂ්ගේ ඉරාක ප්‍රතිපත්තිය අනුමත නොකරති .
ඉකුත් ජනවාරියේ මෙම මතයෙහි පිහිටා සිටියේ 37% ක් පමණි .
ඒ සමගම 57% ක් ම අදහන්නේ ඉරාකයේ තත්ත්වයට විසඳුම් සපයන පැහැදිලි සැලැස්මක් බුෂ් සතුව නැති බවය .
44% ක්ම , අමෙරිකානු හමුදා ඉරාකයෙන් ආපසු කැඳවිය යුතු බව කියා සිටින නමුදු 50% ක්ම ඔවුන් එහි රැඳවිය යුතු බව ප්‍රකාශ කරති .
ඉකුත් ජනවාරියේ දී අමෙරිකානු හමුදා ආපසු කැඳවිය යුතු බව කියා තිබුණේ 32% ක් පමණි .
එම මාසයේදී 59% ක්ම බුෂ්ගේ ඉරාක ප්‍රතිපත්ති අනුමත කිරීමට ද පෙළඹි තිබිණ .
එහෙත් ඉරාකයේ ෆොලුජා හිදී අමෙරිකානු සෙබළුන් සිව් දෙනෙකු ඝාතනය කොට අංග ඡේදනය කළ ඔවුන්ගේ මළ සිරුරු පිළිස්සීමෙන් පසු පැවැත්වු මේ සීමිත මත විමසුමේදී අමෙරිකානුවන් බහුතරයක් ඉරාකය ගැන යළි සිතා බැලීමට පෙළඹී තිබේ .
කෙසේ වුවත් අමෙරිකානුවන් 57% ක් තවමත් සිතන්නේ ඉරාක ආක්‍රමණය සාධාරණ බවය .
එහෙත් 35% ක් තවමත් ඊට විරුද්ධය .
මීට අතිරේකව 47% ක්ම ජනාධිපති ධූරයේ ඔහුගේ කාර්ය සාධනය හෙළා දකින අතර 43 % ඔහුගේ කාර්ය භාරය අනුමත කර තිබේ .
අප්‍රියෙල් 1 - 4 අතරදී පුද්ගලයන් 790 ක් සහභාගි කරගනිමින් පැවති මෙම සීමිත මත විමසුමේ ප්‍රතිඵල වල වෙනසක් වුවහොත් එය ධන හා සෘණ වශයෙන් 4% ක පරාසයක විය හැකි බව ප්‍රකාශිතය .
ඒ . එෆ් . පී . මලයාසියාවේ මියැන්මාර් තානාපති කාර්යාලයට ප්‍රහාරයක් පොරෝ පහරකින් නිලධාරියකුට තුවාල .
ක්වාලම්පුරයේදී , මලයාසියාවේ මියන්මාර තානාපති කාර්යාලයට ගිනි තැබීමට පුද්ගලයන් සිව් දෙනෙකු ඊයේ උත්සාහ ගනිද්දී ප්‍රහාරකයකුගේ පොරෝ පහරකින් තානාපති නිලධාරියකු තුවාල ලබා ඇතැයි පොලිසිය ප්‍රකාශ කළේය .
උපදේශක සේවාවක නියැලි තානාපති නිලධාරියාගේ හිසට හා දැතට පොරෝ පහර වැදීමෙන් තුවාල සිදු වී ඇති අතර ඔහු වහා රෝහල් ගත කරිණි .
මෙහිදී තවත් නිලධාරියකු ද සුළු තුවාල ලබා ඇත .
තානාපති කාර්යාලයේ වහලයේ කොටසක් ගිනි ගෙන කඩා වැටී තිබේ .
තානාපති කාර්යාලයට කඩා වැදුණු පුද්ගලයන් මියන්මාර රෝහින්ගා මුස්ලිම් සුළුකරයට අයත් බවත් , තානාපති කාර්යාලයෙන් ඔවුන්ගේ ලියකියවිලි තහවුරු නොවීමෙන් ඔවුන් උදහසට පත්ව ඇති බවත් ප්‍රකාශිතය .
ඔවුන්ගේ පවුල් 5 ක 14 දෙනෙකු ඊයේ උදේ තානාපති කාර්යාලය අබියසට පැමිණ ඇති අතර සිව් දෙනකු එහි තාප්පයෙන් පැන ප්ලාස්ටික් බෑග් වල ගෙන ආ පැට්‍රල් කාර්යාලය දෙසට විසි කොට ඊට ගිනි තබා ඇත .
ඔවුන් වලකාලීමට ප්‍රයත්න දැරීමේදී තානාපති නිලධරයාට පොරවෙන් පහර දී තිබේ .
ප්‍රහාරකයින් හා ඔවුන්ගේ පවුල් වල අය පොලිසිය අත්අඩංගුවට ගෙන ඇත .
මේ කණ්ඩායම මියන්මාර හමුදා හිංසනයන් ඉවසා ගත නොහැකිව 1991 - 92 දී මලයාසියාවට පලා ආ පිරිසට අයත් බව පැවසේ .
ඒ . එෆ් . පී . " ඔබ අපට ජන වරම දුන් අවස්ථාවේ රට ස්ථාවරත්වය පිළිබඳ අභියෝගයට මුහුණ දී තිබුණි .
ඉකුත් කාලය තුළ අප ලබා ගෙන ඇත්තේ මොනවාද යන්න තීරණය කළ යුත්තේ ඔබත් ඉතිහාසයත් පමණි .
" යැයි ද ඔහු පැවසීය .
ඊශ්‍රායල් සාපරාධි ක්‍රියා අත්හිටුවීමට පියවර ගන්න , යසර් අර්පත් ජගත් ප්‍රජාවගෙන් ඉල්ලයි .
රමල්ලාහිදී , දෙදිනක් තුළ පලස්තීනුවන් 28 දෙනෙකු ඝාතනය කරුණු ඝාසා තීරයේ සිදු වෙමින් පවතින ඊශ්‍රායල් සාපරාධී ක්‍රියා අත්හිටු වීමට පියවර ගන්නා ලෙස පලස්තීන ජනාධිපති යසර් අරපත් ජාත්‍යන්තර ප්‍රජාවගෙන් පෙරේදා ඉල්ලා සිටියේය .
' අපේ ජනතාවට , ළමයින්ට හා කාන්තාවන්ට , ආයතන වලට , යටිතල ව්‍යුහයන්ට හා පුදබිම් වලට එරෙහිව ඊශ්‍රායල ජාතිකයන් සිදු කරන අපරාධ හෙළා දකිමින් ඒවා අත්හිටු වීමට වහා පියවර ගන්නා ලෙස සමස්ත ලෝකයෙන් ඉල්ලා සිටිමු .
' යැයි ඔහු කියා තිබේ .
ඊශ්‍රායල් හමුදාව ඉකුත් අඟහරුවාදා හා බදාදා ඝාසා තීරයට කඩා වැදී කළ වැටලීම් වලදී පිළිවෙළින් පලස්තීනුවන් 16 දෙනෙකු හා 12 දෙනෙකු ඝාතනය කර තිබිණි .
මෙම අවස්ථාවන් හි ඇති වූ පලස්තීන පහර දීම් වලින් ඊශ්‍රායල් සෙබළුන් 11 දෙනෙක් මරු දුටහ .
ඒ . එෆ් . පී . ෂැරොන්ගේ මරණ තර්ජන වලින් මා සැලෙන්නේ නෑ .
අරපත් , ජෙරුසෙලමේ දී , තමා ඝාතනය කිරීමේ ඊශ්‍රායල් අගමැති ඒරියල් ෂැරොන්ගේ තර්ජනයෙන් කිසි විටෙක නොසැලෙන බව පලස්තීන ජනාධිපති යසර් අරපත් පෙරේදා පල කරුණු සම්මුඛ සාකච්ඡාවකදී කීවේය .
එම තර්ජනයෙන් බියට පත් නොවන බව පැවසූ ඔහු , තමා බිය සුල්ලෙකු ලෙස අසා ඇත්දැයි ප්‍රශ්න කරමින් ඔහු බියපත් වන්නේ අල්ලා දෙවියන්ට පමණක් බව පැවසීය .
හමාස් නායක අහමඩ් යසින් ඝාතනයෙන් පසු අරපත් ද අනාගත ඉලක්කයක් විය හැකි බවට ෂැරෝන් කළ ප්‍රකාශය අමෙරිකාව විසින් හෙළා දැක තිබේ .
ඊශ්‍රායලය පවසන්නේ යුදෙව් ඝාතන හා ප්‍රහාර පිටුපස යසර් අරපත් සිටින බවය .
එහෙත් අමෙරිකාවේ නොසතුට හමුවේ අරපත්ට ශාරීරික හානියක් නොකරන බව ෂැරෝන් කියා තිබේ .
මේ පූර්ව - ගරිල්ලා නායකයාට අනතුරක් සිදු වුවහොත් එය පලස්තීනුවන් වියරු වැටීමට හේතුවක් වනු ඇති සේම එය සාම ක්‍රියාවලිය මුදා ගැන්ම දුෂ්කර වීමට ද එය හේතු වනු ඇතැයි අමෙරිකාවෙන් පැවසී ඇත .
මේ අතර අරපත් කියා ඇත්තේ හැකි තරම් ඉක්මනින් සාම මාවතේ දිගටම ගමන් කිරීම ඇරඹිය යුතු බවය .
රොයිටර් .
ඒ අතර උතුරු කොරියාවේ ආරක්ෂාව තහවුරු කිරීමට අමෙරිකාවේ කැමැත්තක් තිබෙන බවද ජෝර්ජ් බුෂ්ගෙන් ප්‍රකාශ වී ඇත .
න්‍යෂ්ටික අවි වැඩසටහන සහ සාමකාමී න්‍යෂ්ටික බලශක්ති ව්‍යාපෘති අතර පවත්නා වෙනසක් ගැන අවධාරණය කරන උතුරු කොරියාව බලශක්ති හිඟය නිසා තමන්ම න්‍යෂ්ටික බලය අත්‍යාවශ්‍ය බව අවධාරණය කරයි .
එබැවින් සමස්ත කොරියානු න්‍යෂ්ටික අවිහරණ වැඩසටහනේ වැදගත් කොටසක් වශයෙන් උතුරු කොරියාවට බලශක්ති ආධාර සැපයීමට දකුණු කොරියාව ඉදිරිපත්ව සිටියි .
කලාපයේ ආර්ථික බලවතා වශයෙන් සැලකෙන ජපානයට විශේෂ වූ ප්‍රශ්නයක් ද මතු වී ඇත .
සිතල යුද්ධය පැවැති යුගයේදී උතුරු කොරියානු රහස් ඔත්තු හමුදා විසින් ජපන් ජාතිකයන් බලහත්කාරයෙන් පැහැර ගෙන යනු ලැබීමේ සිද්ධීන් වලට විසඳුමක් ලැබෙන තෙක් සමස්ත කොරියානු න්‍යෂ්ටික අවිහරණ වැඩසටහනේ ප්‍රධාන අංගයක් වන ආර්ථික සහයෝගීතාවට තම දායකත්වය ලබා දිය නොහැකි බව ජපානය කියා සිටී .
කෙසේ වුවද , ආරම්භක පියවරක් වශයෙන් උතුරු කොරියාව තම න්‍යෂ්ටික වැඩසටහන අත්හිටු වීමට කැමැත්ත පළ කිරීම සාධනීය ලක්ෂණයකි .
එහෙත් අමෙරිකානු - උතුරු කොරියානු අන්‍යොන්‍ය විශ්වාසය කෙදිනක හෝ හරිහැටි තහවුරු වන තෙක් අවිහරණ වැඩ පිළිවෙළක සාර්ථකත්වය ගැන සිතීම උගහටය .
ෆ්‍රන්ට් ලයින් ඇසුරිනි .
කේ . ඩී . එම් . කිත්තන්පහුව .
ජීන් බර්ට්රන්ඩ් ඇරිස්ටයිඩ් යනු හයිටියෙන් පළා යාමේ ඉරණමට ගොදුරු වූ පළමු රාජ්‍ය නායකයා නොවේ .
එමෙන්ම , අවසාන රාජ්‍ය නායකයාද විය නොහැකිය .
ඇරිස්ටයිඩ් පිළිබඳ කැපී පෙනෙන විශේෂයක් නම් ප්‍රජාතන්ත්‍රවාදයේ ශුභාරංචිය පතුරුවීම් වස් ඇමරිකාව විසින් දේශපාලන අඹරේ ඉහළටම නැංවුණු ඔහු , එම ඇමරිකාව විසින්ම ඉතිහාසයේ කුණු බක්කියට තල්ලු කරනු ලැබීමය .
ලලිතා අයත් වූයේ සම්ප්‍රදායිකව අපිරිසිදු යැයි හෙළා දකිනු ලැබූ කුලයකට ය .
මේ නිසා මහිලා ශික්ෂන් කේන්ද්‍ර කාන්තාවෝ පාඨමාලාවේ සනීපාරක්ෂා අධ්‍යාපන අංශය අවධාරණය කර සිටියහ .
පවුලට විඳීමට සිදුව ඇති නිග්‍රහය මකා ගැනීමට අවස්ථාවක් ලෙස එය ඉදිරිපත් කෙරිණ .
ඇගේ පියා නම්මා ගැනීමට හැකි වූ අතර , දසවැනි ශ්‍රේණිය දක්වා ඉගෙනීම ඇය ගේ අපේක්ෂාව වුව ද , 2001 දී පස්වැනි ශ්‍රේණිය සමත්ව ඉගෙනුම අවසන් කළා ය .
පාඨමාලාවට පෙර ජීවිතය ගැන ඇය පවසන්නේ මම තණකොළ කපනවා හැර , දර ගෙනෙනවා හැර , ශුද්ධ පවිත්‍ර කරනවා හැර , උයනවා හැර කළ කිසියම් ම දෙයක් නැහැ " " අද මම ජාර්කාන්ඩ් හා බිහාර් මහිලා ශික්ෂන් කේන්ද්‍රවල ළමයින් 40 කට කරාටේ උගන්වනවා " යනුවෙනි .
බිහාර් අධ්‍යාපන ව්‍යාපෘතිය හා 1992 සිට එකට සම්බන්ධ මහිලා සමක්යා ( කාන්තා සමානත්වය සඳහා අධ්‍යාපනය ) වැඩ සටහනේ සාර්ථකත්වයට " බලවත් කිරීම " යන සංකල්පය මූලික විය .
වැඩසටහන ඇරඹෙන විට රටේ ම පහළ ම සාක්ෂර මට්ටම 23% සාක්ෂර මට්ටමක් බිහාරයේ විය .
දැන් එය 34% දක්වා වැඩි වී ඇත .
මහිලා සමක්යා හි බිහාරයේ ප්‍රමෝකරයේ හරය , ප්‍රාදේශීය කාන්තා කණ්ඩායමයි .
මෙවැනි කණ්ඩායම් 200 කට වැඩි ගණනක් ඇති අතර , ඒවායේ 50 , 000 කට වැඩි ගණනක් ඇති අතර , ඒවායේ 50 , 000 කට වැඩි සාමාජික සංඛ්‍යාවක් වෙති .
ඔවුන් ගේ කටයුතු පවුල්වලට ඔවුන් ගේ එදිනෙදා අවශ්‍යතා සපුරා ගැනීමට උදව්වීමේ සිට දේශපාලන කේෂ්ත්‍ර තුළ බලපෑම් දක්වා පරාසයක් තුළ පැතිර ඇත .
ගත වු දශකය තුළ මේ කණ්ඩායම් වල ජයග්‍රහණ අතර , වැඩිහිටි කාන්තාවන් අතර සාක්ෂරතාව වර්ධනය සඳහා ඉල්ලීම් වැඩිවීම ද ඔවුන් ගේ පවුල්වල හා ප්‍රජාව තුළ කාන්තාවන් වඩා ප්‍රකට වීම ද ප්‍රාදේශීය පාලන ආයතන වූ පන්වායති රාජ සේවයට සිය ගණන් කාන්තාවන් තෝරා පත් කර ගැනීම ද වෙයි .
කාන්තා කණ්ඩායම් වල ප්‍රධාන මෙහෙයුම් වලින් එකක් නම් තම දරුවන්ට විශේෂයෙන් ම දියණියන්ට අධ්‍යාපන අවස්ථාව සලසන්නේ කෙසේ ද යන්නයි .
ඒ හා සමග රජය විසින් වරප්‍රසාද නොලත් යැයි සම්මත කුල හෝ ගෝත්‍රවලට අයත් අවස්ථා අහිමි කණ්ඩායම් වලට අයත් දැරියන්ට , අධ්‍යාපනය සඳහා පමණක් නොව බලවත් වීම සඳහා ද වේගී මාවතක් මේ මධ්‍යස්ථාන සපයයි .
මධ්‍යස්ථාන වල සිටින්නා වූ මේ දැරියෝ තීරණ ගන්නේ කෙසේ ද? නායකත්වය දරන්නේ කෙසේ ද? තමන් ගේ දෛවය වෙනස් කර ගැනීමට සාමූහික ක්‍රමෝපායයන් වර්ධනය කර ගන්නේ කෙසේ ද? යන්නත් උගනිති .
සමහර මධ්‍යස්ථානයන් ඛ්ගග සර්වාංගික විෂය මාලාවට අංගයක් වශයෙන් කරාටේ හෝ වෙනත් ක්‍රීඩාවන් ඉගෙනීම ද ඇතුළත් වෙයි .
කරාටේ ඉගැන්වීමෙන් ඇය ලබන සතුට ලලිතා මෙසේ විස්තර කරන්නී ය .
අටුවාව 4 අඳුරු මුල්ලෙන් එළියට ආ කරාටේ දැරියෝ ඉන්දියාව යනු අතිශයින් ම ගතානුගතික සම්ප්‍රදායන්ට ගරු කරන කාන්තාවනට සමාජයේ එළිපෙහෙළියට ඒමට වරම් නොමැති සමාජ සංස්ථා බහුල රටකි .
තදාසන්න නගරවලින් බැහැරව ගම්මැද්දට වන්නට මේ තත්ත්වය වැඩි වශයෙන් දක්නට ලැබේ .
එවන් රටක ගම්බද දැරියක් කරාටේ වැනි ශිල්පයක් ඉගෙන කලඑළියට පැමිණීම තරමක් විස්මය ගෙන දෙන පුවතකි .
මේ එම දැරිය ගේ කථාව ය .
මානව සංවර්ධන දර්ශක අනුව ඉන්දියාවේ ඉතාමත් ම අභියෝග ගහණ ප්‍රාන්ත රාජ්‍යයක් වන බිහාරයේ , කරාටේ සහ දැරියන් ගේ අධ්‍යාපනය අතර සම්බන්ධය එක් වර ම පැහැදිලි නො වේ .
ඒත් දහඅට හැවිරිදි ලලිතා කුමාරි ගේ ජීවිතයේ වෙනසක් කිරීමට මේ දෙක ම සම්බන්ධ වී ඇත .
එහි ආරම්භය තම ප්‍රදේශයේ " ජග් ජගී " නැත්නම් පුබුදු මධ්‍යස්ථානයට යෑමට පටන් ගත් පසුව ය .
එය වයස අට සහ පහළොව අතර දැරියන්ටත් , පාසල් නොගිය හෝ පාසල් ගමන අතරමඟ දී ගිලිහුණු හෝ වරප්‍රසාද නොලත් ප්‍රජාව ගේ ගැහැනුන් සඳහාත් වූ දිවා පාසලකි .
මෙහි දවසකට පැය හතර බැගින් සතියකට දවස් හයක් මූලික සාක්ෂර හා මූලික සංඛ්‍යා පාඩම් ඉගැන්වීණි .
ඉගැන්වීමේ ද්‍රව්‍ය පුමිතිරි සංවේදී වූ අතර ප්‍රදේශයේ තත්ත්වයනට හා සෞඛ්‍ය ගැටලු , නීති සහන , කාන්තා විෂය හා පරිසරය ආදියට යොමුව සකස් කෙරුණු ඒවා විය .
දිනෙක යොවුන් දැරියනට හා මඳ සාක්ෂරතාවක් ඇති ගැහැනුන් සඳහා නේවාසික අධ්‍යාපනයක් මහිලා ශික්ෂන් කේන්ද්‍රයේ අට මස් පුහුණුවකට කැමති දැයි ලලිතාගෙන් විමසිනි .
මුලික අධ්‍යාපනයක් , ජීවන කුසලතා පුහුණුවක් හා ද්විතියික අධ්‍යාපනය සඳහා අවස්ථාවන් ද කේන්ද්‍රය දෙයි .
පාඨමාලා සර්වාංගික වන අතර , ධනාත්මක ස්වාත්ම දර්ශනයක් ඇති කිරීම අවධාරණය කරයි .
පෞද්ගලික හා සමාජයීය අවස්ථාවන්ට මුහුණ දීමේ දී පිහිට වන විශ්ලේෂණ කෞශල්‍යයක් වර්ධනය කර ගැනීමේ පුහුණුවක් ද දෙයි .
පාඨමාලාව අවසානයේ දැරියෝ සිය ගම්වලට ආපසු ගොස් ඔවුන් වර්ධනය කර ගත් නව කුසලතා ක්‍රියාත්මක කර ගැනීමේ දී දෛනිකව ලබන අත්දැකීම් දින පොතක සටහන් කරති .
මෙහි මූලික පරමාර්ථය , තමන් ගේ ප්‍රජාව තුළ නායකත්වය ගැනීමට සමත් කැපවීමකින් පෙළඹීමකින් යුත් ග්‍රාමීය කාන්තා සංචිතයක් සාදා ගැනීම වෙයි .
ලැබුණු අවස්ථාවට ලලිතා එක පයින් කැමැත්ත දැක්වුව ද ගැහැනු ළමයි ගෙදර රැඳිය යුතුය යැයි පැවසූ පියා ඇය ගේ ගමනට විරුද්ධ විය .
ඒ අතර ම පාඨමාලාවේ අංගයක් වූ කරාටේ පුහුණුවට ද ඔහු විරුද්ධ විය .
සමාජය තුළ ඇගේ නම කෙලෙසේ යැයි ඔහු සිතී ය .
තමා හයිටිය අතහැර ' පලා ගියේ ' කැමැත්තකින් නොව ඇමරිකාවේ බලකිරීම නිසා බව මධ්‍යම අප්‍රිකා ජනරජයේ දේශපාලන රැකවරණ ලැබූ ඇරිස්ටයිඩ් බංගු නගරයේදී කළ ප්‍රකාශය ඇමරිකන් රජය විසින් ප්‍රතික්ෂේප කරුණු අතර , ජනාධිපතිවරයා සිය කැමැත්තෙන් රටෙන් පිටව ගිය බව ද කියා තිබිණි .
එහෙත් කැලිපෝනියාවේ ඩිමොක්‍රටික් පාක්ෂික මන්ත්‍රී මැක්සන් වේටර්ස් මේ ගැන සිය අදහස පළ කරමින් කියා සිටියේ ගිය බදාදා තමා ඇරිස්ටයිඩ්ට දුරකතනයෙන් කතා කළ විට හයිටියෙන් පිටවීමට ඇමරිකාව තමාට බල කළ බව ඔහු යළිත් තහවුරු කළේ , එය පැහැර ගැනීමකට සමාන කරමින් බව ද සඳහන් කරමිනි .
හයිටියේ සමස්ත ඉතිහාසය පීඩිතයන් විසින් පීඩනයට එරෙහිව කරුණු සනාතන අරගලයේම කොටසක් වුවද , හොඳ නරක දෙක දෙපැත්තෙන්ම , සුළු වශයෙන් හෝ තමන්ගේ ප්‍රතිරූපයක්ද එරටට හිමිය .
1804 දී වර්තමාන හයිටි සමූහාණ්ඩුව බිහි වූයේ වහල් මෙහෙයට එරෙහි ප්‍රගතිශීලි චින්තනය ඔස්සේ ක්‍රියාකාරී වූ ටුසෙන්ට් නම් කළු වහල් නායකයාගේ ප්‍රයත්න ඔස්සේය .
එක්සත් නිදහස් සන්ධානයේ ජාතික ලැයිස්තුවෙන් අත්තනගල්ල ආසනය සඳහා තරග කරන ශ්‍රී ලංකා නිදහස් පක්ෂ එක්සත් රාජධානි ශාඛාවේ ප්‍රධාන ලේකම් කීර්ති සුමනසේකර මහතා නව සන්ධාන රජයේ යෝජිත පංච මහ ප්‍රතිපත්තිය ගැන දීර්ඝ විස්තරයක් කළේය .
ශ්‍රී ලංකාව අනුගමනය කරන අදූරදර්ශී විදේශ ප්‍රතිපත්තිය නිසා අද අපි ලෝකයේ අතරමං වූ රටක් බව ද ප්‍රකාශ කළ ඔහු ශ්‍රී ලංකා ජාතිය මුහුණ පා ඇති මේ භයානක තර්ජනයට අත හිත දීමට කිසිම රටක් ඉදිරිපත් නොවීම කනගාටුවට කරුණක් බව ද පැවසීය .
කරිබියන් කලාපයේ ඉතාම දුප්පත් රට වන එය දකුණෙන් අත්ලාන්තික් සාගරයත් , නැගෙනහිරින් ඩොමිනිකන් ජනරජයත් , දකුණෙන් කරිබියන් මුහුදත් , කියුබාව සහ එරට වෙන්වන වින්වර්ඩ් සමුද්‍ර තිරය බටහිරෙනුත් ඇතිව පිහිටා ඇත .
කරිබියන් කලාපය තුළ යුරෝපීය අධිරාජ්‍යවාදීන් ලෙස ස්පාඤ්ඤය සහ ප්‍රංශය අතීතයේදී ගෙන ගිය සූරා කෑමේ ප්‍රතිපත්තිය මෙන්ම , පසුව උතුරු ඇමරිකන් අධිරාජ්‍යවාදයේ ආධිපත්‍යයත් අත්දුටු හයිටිය පසුගිය වසර දෙක තුළ හමුදා කුමන්ත්‍රණ , දේශපාලන ප්‍රචණ්ඩත්වය , දක්ෂිණාංශික පැසිස්ට් පාලනය ඇතුළු හැලහැප්පීම් ඔස්සේ පරිනාමය වූයේ විසි වන ශත වර්ෂයේ ඉතාම අසාමාන්‍ය ආඥාදායකත්වයක කටුක රසද විඳ ගනිමිනි .
පියාගෙන් පුතාට ජනාධිපතිත්වය පැවැරෙන සමූහාණ්ඩු ව්‍යවස්ථාවක් ඇති කර ගත් එකම රට හයිටිය බව කීම නිවැරදි විය හැකිය .
1957 දී ප්‍රංශුවා ඩුවේලියර් එහි ජනාධිපතිත්වයට පත් වූයේ කලෙක සිට පැවැති දේශපාලන අස්ථාවරත්වය අවසන් කරමින් වුවද , මෑත යුගයේ ඉතාම සංවිධිත පවුල් ආඥාදායකත්වයට ද එයින්ම මඟ පෑදිණි .
දේශපාලන විරුද්ධවාදීන් කෙරෙහි දැඩි බියක් දැක්වූ ඩුවේලියර් 1958 ජූලි 31 වැනිදා ආඥාදායකත්ව ඉතිහාසයේ නව මඟක් හෙළි කර ගනිමින් ආඥා මගින් රට පාලනය කිරීමේ බලතල තමනට පවරා ගත් අතර , ටොන් ටොන් මැකුටි නම් විශේෂ පෞද්ගලික රහස් පොලිසිය ඇති කරැලි විරුද්ධවාදීන් 20 , 00කට අධික පිරිසක් හොර රහසේ ක්‍රමානුකූලව මරා දැම්මේය .
තමන්ගේම නියෝජිතයන්ගෙන් යුත් ' පාර්ලිමේන්තුවක්ද ' පිහිටුවා ගත් ඔහු සිය පුත්‍රයා වූ ජීන් ක්ලෝඩ් තමාගෙන් පසු ජනාධිපති පදවියට පත් කර ගැනීමට හැකි ලෙස ව්‍යවස්ථාව සංශෝධනය කර 1971 අප්‍රියෙල් 21 වැනිදා මිය ගියේ දහ නව හැවිරිදි වියේ පසු වූ සිය පුත්‍ර ෂීන් ක්ලෝඩ් ලොව ලාබාලම ජනාධිපති වන තැනට කටයුතු සලසමිනි .
අනුරාධපුර ලෝවාමහාපායේ ගල්කණු ගැනයිම් ලෙස විකිණීමට උත්සාහ කරන ඇමතිවරුන් සිටින වර්තමාන රජය වහා පරාජය කොට කාටත් සාධාරණයක් ඉටු කරන නව රජයක් පත් වෙන දිනය එතරම් ඈති නොවන බව ද සුමනසේකර මහතා ප්‍රකාශ කළේය .
මඩකලපුව දිස්ත්‍රික්කයේ පොදු ජන එක්සත් පෙරමුණ මන්ත්‍රී සෞම්‍යනාදන් මහතා ද රැළියට සහභාගි වෙමින් මෙවර නැගෙනහිර පළාතේ ජයග්‍රහණය සන්ධානයට නියත බව පැවසුවේය .
එක්සත් ජාතික පක්ෂයේ කොළඹ දිස්ත්‍රික් හිටපු නාගරික මන්ත්‍රීවරයෙකු වන සෙනරත් කළුබෝවල මහතා ද මෙවර සන්ධානයට තම සහයෝගය ලබා දෙන බවට මෙහි දී ප්‍රතිඥා දුන්නේය .
ජේ . ආර් . ජයවර්ධන මහතා විසින් හඳුන්වා දෙන ලද ව්‍යවස්ථාව ශ්‍රී ලංකා දේශපාලන ඉතිහාසයේ සිදු වූ මහා විනාශයක් ලෙස මීට පෙර කතා කළ කථිකයින් පෙන්වා දුන් අතර ලබන අප්‍රියෙල් 02 වැනිදාට මැතිවරණය පැවැත්වීමේ අවස්ථාව සලස්වා දුන්නේත් එම ව්‍යවස්ථාව බව අමතක නොකළ යුතු යැයි කළුබෝවල මහතා පැවසුවේ සභාව සිනහ ගන්වමිනි .
එක්සත් රාජධානියේ " සිංහල සංගමයේ " ප්‍රධාන සංවිධායක ඩග්ලස් වික්‍රමරත්න මහතා පවසා සිටියේ තම සංවිධානය කිසිවිටෙකත් දේශපාලන පක්ෂවලට ගැති නොවන මුත් මෙවර එක්සත් සන්ධානයට උපකාර කිරීමට ඉදිරිපත් වූයේ ජාතික අවශ්‍යතාවක් ඉටු කිරීමට බව ය .
අද සන්ධානය අප ඉදිරියේ මෙලෙස පොරොන්දු වෙන දේ ඡන්ද ජයග්‍රහණයකි .
පසුව ඉෂ්ඨ කිරීමට අපොහොසත් වුවහොත් නැවත තම සංවිධානය ඔවුනට විරුද්ධව නැගී සිටීමට කිසිවිටෙකත් නොපැකිලෙන බව ද වික්‍රමරත්න මහතා තවදුරටත් පවසා සිටියේය .
" මුල දී කකුලක් කැඩේ දෝ ආදී වශයෙන් ගැහැනු ළමයින් චකිතයක් දක්වනවා .
මම ඔවුන්ට බියවෙන්න දෙයක් නැහැ යන්න තහවුරු කරනවා .
ක්‍රමයෙන් ඔවුන් පෙළ ගැසී සිටිනවා .
මම මගේ ශක්තිවන්තකම ඔවුන්ටත් ඕනය කියනවා .
මම එතකොට සතුටක් විඳිනවා .
ලලිතා ගේ වැඩිමහල් සොහොයුරෝ හතරදෙනා ඒ කරාටේ උගන්වනවාට තදින් විරුද්ධ වූහ .
ඇය විවාහ විය යුතු යැයි ඔවුහු පවසති .
වාසනාවකට පියා අද ඇය ගේ හොඳ ම පාක්ෂිකයා ය .
ඇය ජීවිතය ගෙවන ආකාරය ඔහු අනුමත කරයි .
ඔහු ගේ අනෙක් දරුවන්ට වඩා ඇය හොඳින් හැසිරෙන බව ඔහු කියයි .
අද ලලිතා ඇය උගැන්වීම කරන මහිලා ශික්ෂා කේන්ද්‍ර අතර තනිව ම ගමන් කරන්නී ය .
" මම කරාටේ නිල් පටිකාරියක් බව නොදැන බොහෝ විට බසයෙදි මාව ආසනයෙන් තල්ලු කරනවා .
සමහර විට මට තර්ජනය කරනවා .
මගේ අසුන මට ආපසු ලබා ගන්න කරාටේ ප්‍රයෝජන යැයි " ඇය පවසයි .
යුනිසෙෆ් වාර්තාවක් ඇසුරිනි .
විනාඩි තිහකින් ගුවනින් යා හැකි සුන්දර කේරළ රාජ්‍යය අඩුම මුදලක් ගෙවා ලබා ගත හැකි ගුවන් ප්‍රවේශ පත්‍රයකින් කරදරයකින් තොරව වීසා ලබා ගෙන යා හැකි ශ්‍රී ලංකාවට ආසන්න රට කුමක්දැයි රසවිත පාඨකයන් බොහෝ දෙනකු විමසා එවා ඇත .
අද පළ වන්නේ ඒ පිළිබඳ විස්තරයකි .
අඩු මිල ගුවන් ප්‍රවේශ පත්‍රයකින් යා හැකි එක් රටක් නම් මාල දිවයිනයි .
මාල දිවයින් චාරිකාව ගැන ලිපි මාලාවක් මෙයට පෙර ´ රසවිත ` ට ලීවෙමි .
ශ්‍රී ලංකාව ආසන්නයෙහිම පිහිටි ( ඉන්දියාවේ ) කේරළය අනෙක් රාජ්‍යයයි .
ගුවන් ප්‍රවේශ පත්‍රය සඳහා ( යාම් ඊම් දෙකම ඇතුළත්ව ) රුපියල් දහතුන් දහස් පන්සියයකි .
ශ්‍රී ලංකාවේ සිට ගුවන් කාලය විනාඩි 30 කි .
සෑම දිනකම පෙරවරු 8 . 30 ට ශ්‍රී ලංකන් එයාර්වේස් ගුවන් යානයක් කේරළ රාජ්‍යයේ අග නගරය වන ට්‍රිවැන්ඩ්‍රම් බලා පිටත්වේ .
ට්‍රිවැන්ඩ්‍රම් නගරය අද හැඳින්වෙන්නේ තිරුවන්නාට්පුරම් ( Thiruvannathapuram ) යනුවෙනි .
එම ගුවන් යානය පෙරවරු නවයට ට්‍රිවැන්ඩ්‍රම් ගුවන් තොටුපොළ වෙත ළඟා වෙයි .
වීසා ලබා ගැනීමට කරදරයක් ඇත්තේම නැත .
කොළඹ ගාලු පාරේ ( කොල්ලුපිටිය ) අංක 83 දරන තැන පිහිටි ඉන්දියානු මහ කොමසාරිස් කාර්යාලයෙන් එක් දිනක් තුළ ඔබට වීසා බලපත්‍රය ලබා ගත හැකිය .
( දුරකථන අංකය 2421605 ) ඔබට වීසා බලපත්‍රය ලැබෙන්නේ මුළු ඉන්දියාවේම සංචාරය කිරීම සඳහා ය .
වීසා ගාස්තුව රුපියල් 530 කි .
ඔබ සොයා දහමට ආදරය කරන්නෙහි නම් කේරළය යනු රටක් රාජ්‍යයක් පමණක් නොව සොබා දම් මාතාව ළය මඩල පුරවා හුස්ම ගන්නා පාරාදීසක් ලෙස ඔබට හැඟෙනු ඇත .
කෝවලම් නම් මුහුදු තීරය සයුරු සෞන්දර්යයේ සුදු රළ පාවාඩ එලා ඔබ පිළිගනී .
සැතැපුම් ගණනක් එක දිගට වෙරළේ ඇවිද ගිය හැකි ය .
මුහුද නිල් දියෙන් වරින් වර ඔබ දෙපා තෙත මාත්තු කරයි .
චාරිකාවේ යෙදෙන ඔබ දෙපතුල් ඉන් සුවපත් වෙයි .
මුහුදු වෙරළේ රමණීය විවේකාගාර ගණනාවක්ම පිහිටා ඇත .
තරු හෝටල් සොයා යනවා වෙනුවට මුහුදු වෙරළේ විවේකාගාරයක නතර වීම සුවදායකය .
ඔබේ පසුම්බියට ද ඔරොත්තු දෙයි .
ලක්ෂද්වීප මුහුදට මායිම්ව මෙම වෙරළ තීරය පිහිටා ඇත .
අනෙක් පසින් වනගහණයෙන් හා කඳු වැටියෙන් සුසැදි රමණීය පරිසරයයි .
බොහෝ තැන් වල දී ශ්‍රී ලංකාවේ ගම් නියම් ගම් පසුකර යන චාරිකාවක් සිහිපත් කරයි .
පොල් වගාව බහුලව දැකිය හැකි ය .
තේ හා රබර් වගාවන් ද දර්ශනය වෙයි .
කෙසෙල් සරු සාරව වැඩෙයි .
තිරුවන්නාතපුරම් නගරය පසු කර ටික දුරක් යන විට ඔබ ටිකින් ටික ගම්මානය කරා පිවිසෙන්නෙහිය .
කේරළයේ නගර වුව විශාල නැත .
චෙන්නායි වැනි නගර හා සමකර බලන විට හුස්ම ගැනීමට පවා අපහසු වන තරමේ තද බදයක් මෙහි දක්නට නොලැබේ .
කඳු වැටියේ මුදුන් හිස වසා සිටින හරිත පැහැ තුරු වියන අලංකාර දසුනකි .
දෙනෙත පිනි දියෙන් සේදුවක් වැනි සිසිලක් ඔබට දැනෙයි .
තිරුවන්නාතපුරම් නගරයෙන් කිලෝ මීටර් 60 ක් ගිය තැන පොන්මුඩි ජාතික වන රක්ෂිතය හමු වෙයි .
මුහුදු මට්ටමේ සිට අඩි 1500 ක් උසින් පිහිටා ඇත .
වන රක්ෂිතය මුදුනට ගිය විට ඔබ දකින්නේ සුන්දරතම දර්ශනයකි .
රිදී රේන්දයක් සේ මුහුදු තීරය දර්ශනය වෙයි .
වන පෙතේ මුදුන් හිසක සිට මුහුද දකින විට ඇති වන්නේ වෙරළේ සිට මුහුද දකින චමත්කාරයට වඩා වෙනස් වූ අමුතුම සුන්දරත්වයකි .
ඔබ වන සතුන් දැක බලා ගැනීමට කැමැත්තෙහි නම් පෙප්පාරා ජාතික වනෝද්‍යානයට යා යුතු ය .
අලි කොටි වලසුන් මෙන් ම ගෝන මුව ආදී සතුන් මේ වනෝද්‍යානයේ දී දැක බලා ගත හැකි ය .
සොබා දහම හා පරිසරය එක්ව අප නෙත තවරන රසඳුන මෙන් ම ඔබ සිත නිවන කලා ශිල්ප ගණනාවක උපත කේරළයේදී සිදු වී ඇත .
කතකලි නැටුම් ශිල්ප කලාව කේරළයේදී උපත ලැබීය .
කේරළයෙන් බිහිවූ බෙර වාදන ශිල්ප කලාවක් වෙනම ඇත .
හස්තීන් රන්වන් වස්ත්‍රාභරණයෙන් සරසා පෙරහරේ ගෙන යන විට විෂ්ණු දෙවියන් සිහිපත් කර ඉදිරිපත් කරන බෙරවාදන ශිල්පය කේරළයටම සුවිශේෂ වූවකි .
කේරළයට විශේෂිත වන්නා වූ තවත් දෙයක් නම් කේරළ යෝගාසන ක්‍රමයයි .
කේරළයේ යෝග මධ්‍යස්ථාන ගණනාවක්ම ඇත .
මේ යෝග මධ්‍යස්ථාන විදේශිකයන් අතර අතිශයින්ම ජනප්‍රියය .
තිරුන්නාතපුරම් හි සිට කිලෝ මීටර් 28 ක් ගිය තැන කේරළයේ අතිශයින්ම ප්‍රචලිත යෝග මධ්‍යස්ථානය ඔබට හමු වෙයි .
ආශ්‍රමය පිහිටි කඳුවැටිය සිත තැන්පත් කරන නිහඬ පරිසරය නිර්මාණය කරයි .
මේ යෝගාශ්‍රමය හැඳින්වෙන්නේ ශිව නන්ද යෝගවේදාන්ත ධනවන්තරි ආශ්‍රමය යනුවෙනි .
මේ කේරළයේ පමණක් නොව මුළු භාරතය පුරාම ප්‍රසිද්ධ යෝගාශ්‍රමයකි .
මෙම ආශ්‍රමය නිර්මාතෘ සිවනන්ද සාධුතුමන් ´ පියාඹන සාධු ` නමින් ද හඳුන්වති .
එතුමා ගුවන් යානා හා හෙලිකොප්ටර පැදවීමේ දක්ෂයෙකි .
දේශසීමා ගැටුම් හා යුධ ගැටුම් ඇති ප්‍රදේශයන්ට ඉහළින් ගුවන් යානාවක් පදවමින් මල් හා සාම පත්‍රිකා බෙදා දීම ශිවනන්ද සාධුතුමන්ගේ සාම ප්‍රයත්නයෙහි එක් පියවරකි .
මුල සිටම යෝග අභ්‍යාසවල නිරතවන ආධුනිකයන්ට ශිල්ප හැදෑරීමට ඉතාමත් සුදුසු යෝග ආශ්‍රමයක් ලෙස හැඳින්වේ .
එසේම වසර 3000 කටත් වඩා පැරණි කේරළ ආයුර්වේද වෛද්‍ය ක්‍රමය බොහෝ දෙනා අතර අතිශය සම්භාවනාවට පාත්‍ර වී ඇත .
පුරාණ සෘෂිවරු විසින් භාවිතා කරන ලද බෙහෙත් වට්ටෝරු අනුව ඖෂධ නිෂ්පාදනය කරන පාරම්පරික වෙදමැදුරු ගණනාවක් කේරළයේ පිහිටා ඇත .
බෙහෙත් ඔරුවේ රඳවා ලෙඩ සුවපත් කිරීම පුරාණ සම්බාහන ක්‍රම මගින් ජීව ශක්තිය යළි ලබා දීම මෙන් ම නිල ප්‍රතිකර්ම ක්‍රම රාශියක් ද භාවිතයට ගැනේ .
සිරුර පුරා තෙල් ගල්වා දකුණු පයේ ඇඟිලි තුඩුවලින් රෝගියාගේ සිරුර නවමින් කරන පුරාණ සම්බාහන ක්‍රමය විදේශිකයන් අතර අතිශයින්ම ජනප්‍රිය වී ඇත .
කේරළය නූතන සමාජ ආක්‍රමණයන්ගෙන් එක පැහැර ඉරිතලා ගිය ප්‍රදේශයක් නොවේ .
සම්ප්‍රදාය හා හුස්ම ගනිමින් සන්සුන් පැවැත්මෙන් පෙරට යන රටකි .
සොබා දහමේ සැබෑ අසිරිය විඳ ගැන්මටත් පරිසරයේ සුමුදු අත්වැල අල්ලාගෙන චාරිකා කිරීමටත් සුදුසු දේශයකි .
දිය ඇල්ලකට හිස අල්ලනවාටත් වැඩි සැහැල්ලුවක් දිය ඇල්ල පාමුල සිටින විටදී ඇතැම් මොහොතක ඔබ අත්විඳී .
සුළඟ දිය ඇල්ලේ වෙලී ඔබ අසලට විත් සිරුර පුරා දවටන මුතු පිණි කැට වරුසාවේ සිහින් සිහිල මොන අන්දමේ සැහැල්ලුවක් ඔබ සිතට ගෙනෙන්නෙහිද කේරළ චාරිකාව ද එවන් සුන්දර අත්දැකීමකි .
ලබන සතියේ සිට මේ සුන්දර චාරිකාවට ඔබ එක් කර ගනිමි .
ධර්මසිරි ගමගේ හයිටි අගනුවර ඇමරිකන් තානාපති කාර්යාල ගොඩනැගිල්ලේ වහලක් මත මුරකාවලෙහි යෙදෙන ඇමරිකන් භට පිරිසක් ( රොයිටර් ) / විදෙස් ලිපිය ඉතිරි කොටස .
1991 දී යුද හමුදා කුමන්ත්‍රණයකින් ඇරිස්ටයිඩ් බලයෙන් පහ කරුණු හමුදා ඇමරිකන් අනුග්‍රහය ඇතිව 1994 දී ඔහු යළිත් සිය රට පැමිණ ජනාධිපතිත්වයේ කටයුතු බාර ගත්තේ කරිබියන් ප්‍රජාතන්ත්‍රවාදයේ ප්‍රතිමුර්තිය බවට පත් වෙමිනි .
කෙසේ වුව ද , පසුගිය කාලයේ දී ඔහු ගේ පාලනය යටතේ දූෂණය සහ භීෂණය රජ කරන්නට වූ බවටත් , මානව හිමිකම් උල්ලංඝනය විශාල ලෙස සිදු වු බවටත් චෝදනා නැඟිණි .
ප්‍රජාතන්ත්‍රවාදය මෙන් ම ප්‍රශස්ත පාලනය ද උදෙසා ලබා දුන් අවස්ථාව ඔස්සේ හයිටියට සේවයක් සැලසීමට ඔහු අපොහොසත් වූ බව ඇමරිකාවේ දී තර්කය විය .
කෙසේ වුව ද අද සිදු වී ඇත්තේ නීතියේ ආධිපත්‍යය වෙනුවට ප්‍රචණ්ඩත්වයේ ආධිපත්‍යය හයිටිය තුළ රජ වීමයි .
අඩු ගණනේ ප්‍රජාතන්ත්‍රවාදයේ " රාමුව " ආරක්ෂා කර ගැනීමට හෝ ක්‍රියා කළ ඇරිස්ටයිඩ් බේරා ගැනීමට නිසි වේලාවේ දී ඇමරිකාව ක්‍රියා කළ යුතුව තිබිණියි මතයක් ඇත .
එසේ වී නම් , ඇරිස්ටයිඩ් සිය පාලනයේ අවසන් කාලයේ දී කියා සිටි පරිදි , ඔහු ගේ ජනාධිපතිත්වයේ ඉතිරි කාල සීමාව තුළ විරුද්ධවාදීන් සමඟ බලය බෙදා ගැනීමේ පදනමක් මත , අර්බුදය මේ තරමට මෝරා ඒමෙන් වළකා ගත හැකිව තිබිණි .
එහෙත් ඇරිස්ටයිඩ් පන්නා ගැනීමෙන් මෙහා කිසිම ආකාරයේ සම්මුතියකට කැරලිකරුවන් කැමැති නොවූහ .
සම්මුතියක් ඇති කර ගැනීම උදෙසා බර දැමීමට ඇමරිකාව ඉදිරිපත් වූයේ නැත .
මේ නිසා අර්බුදයේ වාසිය ප්‍රචණ්ඩත්වයේ බලවේගවලට හිමි විය .
එහෙත් ප්‍රශ්නය විසැඳී නැත .
මන්දයත් , ඇරිස්ටයිඩ් පන්නා ගැනීමට ඇති වුවමනාව මිස , ඔහු පන්නා ගත් පසු කළ යුත්තේ කුමක් ද යන්න ගැන කිසිම වැඩපිළිවෙළක් කැරලිකරුවන්ට නොවූ බැවිනි .
රට තුළ බහු ජාතික විදේශ හමුදාවක පුරෝගාමිත්වය උසුලන ඇමරිකාවට එබඳු වැඩපිළිවෙළක් ඇත් ද ? ඇත්නම් , හයිටි ජනතාවට එය පිළිගත හැකිවේ ද ? දැන් ප්‍රශ්නය එයයි .
ලන්ඩන් විත්ති .
සුමිත් කඩවතගේ ලන්ඩන් නුවර සිට .
නිදහස් සන්ධානයෙන් ශ්‍රී ලාංකිකයින්ට ආයාචනා! එක්සත් රාජධානියේ එක්සත් නිදහස් සන්ධානය ළඟ එන මැතිවරණයේ දී තම අපේක්ෂකයින්ට ඡන්දය දී පාර්ලිමේන්තුවේ වැඩි බලයක් නව රජයට ලබා දෙන මෙන් ශ්‍රී ලංකාවේ වෙසෙන තම ඥාතීන් සහ හිතවත් පිරිස් දැනුවත් කරන මෙන් බ්‍රිතාන්‍යයේ වෙසෙන ශ්‍රී ලාංකිකයෝ පසුගිය දා ලන්ඩන් නුවර " ලිහිණියා අවහන්හලේ " දී දෙවැනි වරටත් පවත්වන ලද රැළියේ දී ආයාචනා කර සිටියහ .
ශ්‍රී ලංකා නිදහස් පක්ෂය , ජනතා විමුක්ති පෙරමුණ යන පක්ෂ දෙකෙහි සාමාජිකයින්ට අමතරව ස්වාධීන කණ්ඩායම් වල සාමාජිකයින් බොහෝ දෙනෙකු සහභාගී වූ මෙම රැළියේ මුලසුන හොබවන ලද්දේ ශ්‍රී ලංකා නිදහස් පක්ෂ එක්සත් රාජධානි ශාඛාවේ සභාපතිනි රානී බුලත්වල මහත්මිය විසිනි .
හෙළ උරුමය සංවිධානයේ ආරම්භක සාමාජිකයෙකු වන රංජිත් දසනායක මහතා දේශනයක් කරමින් පවසා සිටියේ මෙවර මැතිවරණයේ දී ' හෙළ උරුමය ' ක්‍රියා කරන ආකාරය තමා තදින් ම ප්‍රතික්ෂේප කරන නිසා මෙලෙස එම සංවිධානයෙන් සමුගැනීමේ තීරණය කළ බව ය .
පසුගිය වසර 12 මුළුල්ලේ එක්සත් ජාතික පක්ෂය සම්පූර්ණයෙන් ම තමන් රැවටී යැයි රොහාන් එලියතම්බි මහතා චෝදනා කළේය .
මින් ඉදිරියට සන්ධානයට තමා ගේ සම්පූර්ණ සහයෝගය ලබා දෙන බවට ඔහු ප්‍රතිඥා දුන්නේය .
ඇමරිකාවේ ව්‍යවස්ථාදායකය තුළ මේ පිළිබඳ පවතින මතය රිපබ්ලිකන් සහ ඩිමොක්‍රටික් පක්ෂ අනුව බෙදී පවතින බවක්ද පෙනී යයි .
රිපබ්ලිකන් පක්ෂ නියෝජිත පෝටරි යොන් කියා ඇත්තේ ඉතාම හොඳ ප්‍රතිඵල දෙන පියවර ඇමරිකන් රජය විසින් ගෙන ඇති බවකි .
එක්සත් රාජධානියේ ජනතා විමුක්ති පෙරමුණේ ප්‍රධාන සංවිධායක දර්ශන හෙට්ටිආරච්චි මහතා පවසා සිටියේ ළඟ එන මහ මැතිවරණයේ දී එක්සත් ජාතික පක්ෂය පැරදවීම ජාතික අවශ්‍යතාවයක් සේ සලකා ජනතා විමුක්ති පෙරමුණ ශ්‍රීලනිපය සමග සන්ධානගත වූ බව ය .
අධිරාජ්‍යවාදී බලවේගයන් ගේ අතකොලුවක් වූ ප්‍රභාකරන් සමග පමණක් තම රජය සාකච්ඡා නොපවත්වන අතර මුළු ද්‍රවිඩ ජනතාවත් අනෙකුත් සුළු ජාතිකයිනුත් සමග සාකච්ඡා මාර්ගයෙන් ස්ථිර සාර පිළිතුරු සෙවීමට තම රජය යුහුසුළු වෙනු ඇතැයි ද හෙතෙම පැවසුවේය .
දූෂණයෙන් තොර පිරිසක් පාර්ලිමේන්තුවට යවන බවට ද හෙට්ටිආරච්චි මහතා ප්‍රතිඥා දුන්නේය .
ශ්‍රී ලංකාව තුළ සිටින තම සියලු ඥාතීනට සහ හිතවතුන්ට මේ පණිවිඩය ලබා දී ළඟ එන මැතිවරණයේ දී වැඩි බලයක් සන්ධානයට ලබා දෙන මෙන් තමා ආයාචනය කරන බවත් හෙතෙම ඉල්ලා සිටියේය .
බ්‍රිතාන්‍ය ජාතිකයන් පස් දෙනා නිදහස් .
වසර දෙකක් තිස්සේ ත්‍රස්තවාදීන් යැයි සැකපිට ගුවන්තනාමෝ ( GUANTANAMO ) / කලමුවේ අත්අඩංගුවේ තබා ගත් බ්‍රිතාන්‍ය ජාතිකයින් පස් දෙනා පසුගිය 09 වැනි දා මුදා හැරිණි .
විශේෂ ගුවන් යානාවකින් ලන්ඩනය බලා රැගෙන ආ මේ පිරිස වැඩිදුර පරීක්ෂණ සඳහා ලන්ඩන් නුවර විශේෂ පොලිස් ආරක්ෂක අංශයකට ගෙන යාමෙන් අනතුරුව තම නිවෙස් බලා යාමට අවසර දෙන ලදී .
බ්‍රිතාන්‍ය මහ කොමසාරිස් උතුරට යයි .
ශ්‍රී ලංකාවේ බ්‍රිතාන්‍ය මහ කොමසාරිස්වරයා පසුගිය 9 වැනි දා කිලිනොච්චියට ගොස් එල් . ටී . ටී . ඊ . නායකත්වය හමු වූ බව බී . බී . සී . ලෝක සේවය එංගලන්තයේ දී ප්‍රකාශ කොට තිබිණි .
උතුරු - නැගෙනහිර සාධාරණ මැතිවරණයකට අවශ්‍ය පසුබිම වහා සකස් කරන බවට මෙහි දී එල් . ටී . ටී . ඊ . දේශපාලන නායක තමිල් සෙල්වන් මහතා මහ කොමසාරිස්වරයාට ප්‍රතිඥා දී තිබුණි .
සුනිල් එදිරිසිංහ , සුනිල් පෙරේරා , ටී . එම් . ජයරත්න , ලතා වල්පොල , අතුල - සමිතා , ග්‍රැන්විල් රොද්‍රිගෝ රොද්‍රිගෝ ආදීන් ගැයූ දේශාභිමානී ගී සමග ශ්‍රී ලංකාවේ වර්තමාන තත්ත්වය ගැන ජනප්‍රිය බයිලා ගායකයින් රැසක් ගයන නව ආකාරයේ බයිලා ගී ඇතුළත් මෙම සංයුක්ත තැටිය ශ්‍රී ලංකාවේ දී ද අලෙවි කිරීමට සුගත් බලාපොරොත්තු වෙයි .
නෙරපූ කොටි නායකයාට බ්‍රිතාන්‍යයන් ගේ විරෝධය එල් . ටී . ටී . ඊ . සංවිධානයේ හිටපු නැගෙනහිර ප්‍රදේශය භාර යුද්ධ නායක කර්නල් කරුණා නොහොත් මුරලිදරන් ගේ ක්‍රියාකලාපය ගැන බ්‍රිතාන්‍යයේ වෙසෙන ද්‍රවිඩ පිරිස්වල විරෝධතාවයක් දැන් එල්ල වෙමින් පවතී .
ස්ථිරසාර සාමයක් සඳහා යන මේ ගමන ඔහු ගේ ක්‍රියාකලාපයන්ගෙන් දෙදරා යාවි යන සැකයක් මෙම ද්‍රවිඩ පිරිස් තුළ ඇති වී තිබීම මේ විරෝධතාවයට හේතුවයි .
සිය ආඥාදායක පියාගේ ඒකාධිපති මාවත තවත් පෝෂණය කරමින් ෂීන් ක්ලෝඩ් කළේ තමාට දිවි ඇති තෙක් යාවජීව ජනාධිපති ලෙස පත් විය හැකි පරිදි 1985 දී ව්‍යවස්ථාව යළිත් සංශෝධනය කිරීමයි .
එහෙත් හිතුවක්කාර මෝඩ පුත්‍රයෙකු වූ ෂීන් ක්ලෝඩ්ට ජනාධිපතිකම කළ හැකි වූයේ ටික කලක් පමණි .
අනුක්‍රමයෙන් පෙළ ගැසුණු ජනතා විරෝධය මහා බලවේගයක් බවට පත් වූ විට , 1986 දී හයිටියෙන් පලා ගොස් ප්‍රංශ රිවේරාහි පදිංචි වීමට ඔහුට සිදු විය .
දැනට 51 වැනි වියේ පසුවන ජීන් ක්ලෝඩ් ගිය සතියේ ප්‍රකාශයක් කරමින් රටේ උද්ගත වී ඇති අලුත් තත්ත්වය හමුවේ යළි සිය රට පැමිණීමට තමාට අවශ්‍ය වී ඇති බවද ඒ සඳහා රාජදූත ගමන් බලපත්‍රයක් අයදුම් කර ඇතැයි ද කියා තිබිණ .
තකතීරු ආඥාදායකයකු වන ඔහු යළි පැමිණියත් හයිටියේ රාජ්‍ය නායකයා වීම උගහට බවට පොදු විශ්වාසයක් ඇතත් , සිය රට පැමිණීමට ඔහුගෙන් පළවූ වුවමනාව සහ ඉඟිය පවා ඉතා අප්‍රසන්න සංඥාවක් ලෙස ලොව පුරා ප්‍රජාතන්ත්‍රවාදීන් සහ මානව හිමිකම් ක්‍රියාකාරීනට පෙනී ගොස් තිබේ .
ඔහු රටෙන් පැන ගිය පසු මිලිටරි ජුන්ටාවක් අතට පාලනය අත් වූ අතර , ඉන්පසු ඇති වූ හමුදා බල අරගල ඔස්සේ අවසන් වරට පත් වූ හමුදා ජනාධිපතිවර ජනරල් පොස්පර් අව්රල් ද ජනාධිපති ධූරයෙන් 1990 දී ඉල්ලා අස්වී රටෙන් පලා ගියේය .
දුප්පතුන් වෙනුවෙන් අභීතව කතා කළ කතෝලික පූජකවරයකු ලෙස ප්‍රබල සමාජ - දේශපාලන පෞරුෂයක් ගොඩ නගා ගත් ජීන් බර්ට්රන්ට් ඇරිස්ටයිඩ් ජාත්‍යන්තර අධීක්ෂණය යටතේ 1990 ජනාධිපතිවරණයට ඉදිරිපත් වී සුවිශාල ජයග්‍රහණයක් ලබා ගත්තේ එබඳු පසුබිමක් ඇතිවය .
වාද විවාදවලින් පිරි රැළියේ උණුසුම් භාවය වඩාත් තීව්‍ර කරමින් " හෙළ උරුමය " එක්සත් රාජධානි ශාඛාවේ ප්‍රධාන සංවිධායක රංජිත් දසනායක සහ එක්සත් ජාතික පක්ෂ බ්‍රිතාන්‍ය ශාඛාවේ සම ලේකම් රොහාන් එලියතම්බි යන මහත්වරු පක්ෂ තීරණය කරමින් සන්ධාන වේදිකාවට පැමිණ මෙතැන් පටන් තම සහයෝගය නිදහස් එක්සත් සන්ධානයට ලබා දෙන බව ප්‍රසිද්ධියේ ප්‍රකාශ කළහ .
" උතුරේ රාහුල " ලන්ඩනයේ දී ' උතුරේ රාහුල ' ' දේශපාලුවෝ ' ' කොමාන්ඩෝ දියසේන ' ආදී ජනප්‍රිය වේදිකා නාට්‍ය රැසක් රචනා කරමින් ශ්‍රී ලාංකික රසික සිත් අතර නමක් රැන්දූ ' සුගත් සමරකෝන් ' දිගු නිහඬතාවය බිඳ දමමින් ලන්ඩනයේ දී නැවතත් එම කටයුතු අරඹා ඇත .
උපන් දේශයත් එහි පීඩිත ජනතාවත් වෙනුවෙන් තහනම් තහංචි හිරිහැර මැද අගනා නිර්මාණයන් රැසක් බිහි කළ සුගත් මව්බිමෙන් දහස් ගණනක් දුරින් වෙසෙන ශ්‍රී ලාංකික සහෘදයන් වෙනුවෙන් තම මෙහෙවර දියත් කිරීමේ ආරම්භක පියවර ලබන 14 වැනි දින ගන්නා බව දැනගන්නට ලැබිණි .
සුගත් විසින් රචනා කළ ගී සියල්ල එක් රැස් කොට ' කඩු පන්හිඳ ' නම් ගී පටියක් සහ සංයුක්ත තැටියක් දොරටු වැඩීමේ උලෙළක් ද පැවැත්වීමට නියමිත ය .
සුගත් සමරකෝන් ගේ නිර්මාණ ගී දැහැන දොරට වඩින මේ සොඳුරු සැන්දෑවේ ඔහු විසින් රචිත BLIND WOMAN AND THE FUNNY MAN / FRWD නම් නවතම වේදිකා නාට්‍ය ග්‍රන්ථය ද ( අන්ධ ගැහැනිය හා විකටයා ) එළිදැක්වීමට නියමිත ය .
ආධාර නොලැබුණැයි පුතු බෙල්ලෙන් එල්ලයි .
හොංකොංහි දී , සුභ සාධන ආධාර ප්‍රතිකේෂප වීමෙන් කුපිත වූ හොංකොං වැසියෙකු රජයේ කාර්යාලයකදී සිය පුතු ගෙලෙන් එල්ලා දමා බැහැරගොස් ඇතත් ගෙලහිරවී දඟලන දරුවා දුටු ආරක්ෂක නිලධාරියකු වහා ඔහු බේරාගෙන ඇතැයි පොලිස් ප්‍රකාශකයෙක් ඊයේ පැවසීය .
සුභ සාධන ආධාර ලබා ගැන්මට අදාළ දෙපාර්තමේන්තුවට ගිය මේ පුද්ගලයා ඊට හිමිකමක් නොලැබීමෙන් කුපිත වූයෙන් සිය දෙහැවිරිදි පුතුගේ ඇඳුම් උනා ඔහුගේ කලිසමෙන් ම දොරගුලෙහි බෙල්ලෙන් එල්ලා ඇත .
පෙරේදා ඇති වූ මේ සිද්ධියේ දී 48 හැවිරිදි පියා වහා අත්අඩංගුවට ගැන්මට ද ආරක්ෂක නිලධාරීන් සමත්ව ඇත .
ළමා හිංසනය සම්බන්ධයෙන් ඔහුට චෝදනා එල්ල වී ඇත .
දෙහැවිරිදි දරුවා රෝහල් ගත කර තිබේ .
රොයිටර් ප්‍රංස ප්‍රාදේශීය මැතිවරණවලින් සමාජවාදීන්ට විශිෂ්ට ජයක් පැරිසියේ දී ප්‍රංසයේ ප්‍රාදේශීය මැතිවරණයන්ගෙන් පාලක කොන්සර්වැටිව් පාක්ෂිකයින් පරාජයට පත් කරමින් සමාජවාදී වාමාංශික විපක්ෂය විශිෂ්ට ජයග්‍රහණයක් අත්පත් කරගෙන තිබේ .
මෙම ජයග්‍රහණය කැබිනට් මණ්ඩලයේ සංශෝධනයක් කිරීමට මෙන්ම අගමැතිවරයා ඉවත් කිරීමට ජනාධිපති ජේකස් චිරාක්ට බලපාන්නක් බවට පත් වී ඇතැයි සැලකේ .
මැතිවරණයේදී එරට පළාත් 26 ම පාහේ ජයගැන්මට වාමාංශික විපක්ෂය සමත්ව තිබේ .
මේ නිසාම සෞඛ්‍ය සේවයේ වියදම් කැපීම වැනි අපේක්ෂික ආර්ථික සංශෝධනයන් සඳහා වන රජයේ කැපවීම පිළිබඳ දැන් සැක සංකා මතුව ඇත .
රජයේ ප්‍රතිපත්ති කරෙහි පවත්නා දැඩි අකමැත්ත මතින් ජනාකර්ෂණයක් බවට පත් සමාජවාදී පක්ෂය පළාත් 21 කම ජයගෙන ඇති බවත් 50% ක පමණ ඡන්ද සංඛ්‍යාවක් ලබා ඇති බවත් ප්‍රකාශිතය .
මෙහිදී මධ්‍ය දක්ෂිණාංශිකයින් 37% ක හා අති දක්ෂිණාංශිකයින් 14% ක ඡන්ද ප්‍රමාණයක් ලබා ඇති බවද ප්‍රකාශිතය .
සමාජවාදී පක්ෂ නායක ෆ්රැන් කොයිස් හොලන්ඩ්ස් පවසන්නේ රජයේ සිදු වන සංශෝධනයකින් ඊට ප්‍රතිචාර දැක්විය නොහැකි වනු ඇති අතර සමස්ත ආණ්ඩුවේම වෙනසක් සිදු විය යුතු බවය .
මාර්තු 21 පැවති පළමු ඡන්ද වටයේදීම වම ජයගන්නා බව පෙනී ගොස් තිබුණේ පළාත් දේශපාලන සිතියමම මුළුමනින්ම රත් පැහැ ගැන්වී මෙනි .
ආර්ථික විශේෂඥයන් පවසන්නේ පාලක කොන්සර්වැටිව් පක්ෂය මෙම ප්‍රාදේශීය මැතිවරණයේදී ලත් අන්ත පරාජය අගමැති රෆාරින් ඉවත් කිරීමට තුඩු දෙනු ඇති බවය .
යෝජිත සංශෝධනයන් ද ඉන් අඩපණවනු ඇතැයි අපේක්ෂිතය .
01 . උතුරු උගන්ඩාවේ බාලෙන්යෝ සරණාගත කඳවුරට , පසුගිය පෙබරවාරි මාසයේ දී ගිනි තැබූ උගන්ඩානු ගරිල්ලෝ , පුද්ගලයන් 121 ක් අමු අමුවේ මරා දැමූහ .
එම විපතින් දිවි බේරාගෙන පළා ගිය , උගන්ඩානු සරණාගතයෝ , තමන්ට අයත් යමක් එහි ඉතිරි වී ඇත්දැයි දැක බලා ගන්නට , පළමු වරට පැමිණි අවස්ථාවකි මේ .
කැරලිකරුවන් විසින් සිදු කළ මේ මහා ජීවිත විනාශයට ඔවුන්ගෙන් පලි ගන්නා බවට , ජනාධිපති යොවෙරි මුසවේනි ප්‍රතිඥා දී තිබේ .
02 . ඉන්දුනීසියාවේ ජාකර්තා අගනුවර පැවැති මැතිවරණ ප්‍රචාරක රැලියකදී මේ සටන් පාඨ කියන්නේ , එරට සාම්ප්‍රදායික ඉස්ලාමීය පක්ෂවලින් එකක් වන ' සමෘධිමත් යුක්තියේ පක්ෂයේ ආධාරකරුවන් පිරිසකි .
එරට ඉස්ලාමීය පක්ෂවලට දැන් පැහැදිලි වී ඇති කරුණක් වන්නේ , බොහෝ ඡන්දායකයන්ට , දේශපාලනය සමඟ ආගම සම්මිශ්‍රණය කර ගැනීමට අවශ්‍යතාවයක් නොමැති බවයි .
එවැනි පක්ෂවල සාම්ප්‍රදායික ආකල්ප බැහැර කරන ලෙස තම ඡන්ද දායකයන්ගෙන් බලකෙරී ඇති බවත් , වැඩි අවධානයක් යොමු වී ඇත්තේ , රටේ ආර්ථික සහ බඩු මිල වැනි ප්‍රායෝගික කරුණු පිළිබඳව බවත් , අනාවරණය වී තිබේ .
03 . ඉන්දීය පාර්ලිමේන්තු මහ මැතිවරණයේ පළමු අදියර අප්‍රියෙල් 20 වැනිදා ඇරැඹෙයි .
පාලක බී . ජේ . පී . පක්ෂය සමඟ සන්ධාන ගත වී සිටින ශිව සේනා පක්ෂයේ , නායකයින් වන බාල් තකරේ ( මැද ) සහ ගෝපිතාක් මුන්ඩේ ( වමේ ) මෙසේ ආධාරකරුවන්ට ආචාර කළේ භාරතීය ජනතා පක්ෂය සමඟ බොම්බායේ පැවැත්වූ ඒකාබද්ධ මැතිවරණ ප්‍රචාරක රැළියකදීය .
පසුබිමින් දැක්වෙන්නේ අගමැති අතාල් බිහාරි වජ්පායිගේ දැවැන්ත ඡායාරූපයකි .
04 . ප්‍රංශ ප්‍රාදේශීය මැතිවරණ වල දෙවැනි වටයේදී 50% ඡන්ද ප්‍රතිශතයක් ලබමින් සමාජවාදී පක්ෂය විශිෂ්ට ජයග්‍රහණයක් අත්පත් කරගෙන තිබේ .
සමාජවාදී පක්ෂ මුලස්ථානයේදී පාක්ෂිකයන් එම ජයග්‍රහණයෙන් උද්දාමයට පත්ව ඇති සැටිය මේ .
05 . ' කැතරිනා ' නැමැති දරුණු චණ්ඩ මාරුතය දකුණු බ්‍රසීලය හරහා පෙරේදා හමාගියේ දෙදෙනකුට මරු කැඳවමින් හා දහස් ගණනකට උන්හිටි තැන් අහිමි කරමිනි .
පැයට සැතපුම් 150 කට අධික වේගයෙන් හමා ගියේ යැයි පැවැසෙන මෙම සුළි සුළඟින් , සුන්බුන් බවට පත් වූ සිය නිවෙස් , ප්‍රතිසංස්කරණය කර ගැනීමට උත්සාහ කරන , ' ටෙරෙස් ' නගරයේ වැසියෝ කිහිප දෙනෙකි මේ .
06 . පුද්ගල නාශක බෝම්බ වියුක්තිය සඳහා යන්ත්‍රයක් සැකසූ ජපානයේ යමානෂි හිටාචි ඉදිකිරීම් යන්ත්‍ර කර්මාන්තායතනයේ සභාපති කියෝෂි අමේමියා තම නව යන්ත්‍රය පිළිබඳ කරුණු දක්වන අවස්ථාවකි මේ .
කර්මාන්තායතනයේ හයිඩ්‍රොලික් කැණීම් යන්ත්‍රයේ පැස වෙනුවට කරකෙන තල හා පිපිරුමට ඔරොත්තු දෙන වානේ කුටියක් සහිත මේ යන්ත්‍රය දැන් ලොව පුරා බිම් බෝම්බ ඉවත් කරන කණ්ඩායම් විසින් මිලදී ගනිමින් පවතී .
පැය 48 ක වැඩ වැරුමක් සමඟ නේපාලයේ යළිත් ප්‍රචණ්ඩ ක්‍රියා කත්මන්දුහිදී නේපාල විපක්ෂ සන්ධානය විසින් පෙරේදා යළිත් වරක් පැය 48 ක මහා වැඩ වර්ජනයක් ප්‍රකාශයට පත් කිරීමත් සමග කත්මන්දු අගනුවර ඇතුළු රටේ ප්‍රධාන නගරවල සියලු කාර්යයන් අඩපණ වී ප්‍රචණ්ඩකාරි ක්‍රියා පැතිරෙන්නට පටන් ගෙන ඇතැයි වාර්තා වෙයි .
ප්‍රජාතන්ත්‍රවාදය රට තුළ ස්ථාපනය කරන ලෙස ගයනේන්ද්‍ර රජුට බල කරමින් සටන් පාඨ හඬ නගමින් විරුද්ධ පක්ෂ ක්‍රියාකාරීන් දහස් ගණනක් , කත්මන්දු නුවර උද්ඝෝෂණවලට එක් වූ බවත් පොලිසිය සමග ඇති වූ ගැටුම්වලදී 15 දෙනෙකු පමණ තුවාල ලැබූ බවත් පොලිස් නිලධාරි ගනේෂ් කේ . පී . පවසයි .
බටහිර නේපාලයේ සංචාරක ආකර්ෂණයක් වන පොඛාරා නගරයේ පිහිටි නේපාල ගුවන් සමාගමට අයත් කාර්යාලයක් ද උද්ඝෝෂකයන් විසින් කොල්ල කා ඇතැයි පොලිසිය කියයි .
1996 වසරේ සිට ජීවිත 6500 කට අධික සංඛ්‍යාවක් විනාශයට පත් කරමින් මාඕවාදීන් විසින් රට තුළ දියත් කර ඇති කරැල්ල මැඩ පැවැත්වීමට අපොහොසත් වීම පිළිබඳව ද එරට විරුද්ධ පක්ෂවල දෝෂ දර්ශනයට ගයනේන්ද්‍ර රජු ලක් වී තිබේ .
ඒ . එන් . පී අමෙරිකා ජනාධිපති දෙවියන්ගේ සතුරෙක් නව හමාස් නායක රන්ටිසි කියයි .
ගාසාහිදී " අමෙරිකා ජනාධිපති ජෝර්ජ් ඩබ් .
බුෂ් දෙවියන්ට සතුරුකම් කරන්නෙකි .
ඉස්ලාම් ධර්මයට හා මුස්ලිම්වරුන්ට ද සතුරුකම් කරන්නෙකි .
" ගාසාතීරයේ දී පෙරේදා මෙසේ ප්‍රකාශ කළේ නව හමාස් නායක අබ්දුල් - අසීස් - අල් - රන්ටිසිය .
මෙසේ ප්‍රකාශයක් කළ ද අමෙරිකාවෙන් පලිගන්නා බවක් කීමෙන් ඔහු වැලකී සිටියේ හමාස් නිර්මාතෘ ඝාතනය සම්බන්ධයෙන් ඊශ්‍රායලයෙන් පලිගන්නා බවට සපථ කොට ඇති බැවිනැයි පැවසේ .
හමාස් නිර්මාතෘ ෂික් අහමඩ් යසින් ඝාතනයෙන් පසු සෙසු හමාස් නායකයින් ද ගුවන් ප්‍රහාරවලින් අතුගා දමන බවට ඊශ්‍රායලයෙන් කරි ඇති තර්ජන හමුවේ සැඟ වී සිටින රන්ටිසි , ගාසා නුවර ඉස්ලාමීය සරසවියේ දී 5000 ක පමණ පිරිසක් ඉදිරියේ පෙරේදා පෙනීසිටිමින් එළිමහන් කතාවක් ද පැවැත්විය .
මෙහි එක් අවස්ථාවකදී ඊශ්‍රායල ප්‍රහාරක යානා රැස්වීම් බිම මතින් පියාසර කරුණු අතර රැස්ව සිටියෝ කැලඹීමට පත් වුණහ .
එහෙත් පිරිස මැද වේදිකාවක සිය ආරක්ෂකයින් සමග සිටි රන්ටිසි ඉන් නොසැලී දිගටම කතා කළේය .
යසින් ඝාතනයට යොදා ගත් වර්ගයේ මිසයිල ප්‍රහාරයකට ඉකුත් ජුනියේ මුහුණ දුන් රන්ටිසි ඉන් දිවිගලවා ගැනීමට සමත් විය .
යසින් ඝාතනය හෙළා දැකීමේ එ . ජා . යෝජනාව අමෙරිකාව සිය නිෂේධ බලය යොදා වැලැක්වීම විශ්මයට කරුණක් නොවන බවද ඔහු කියා සිටියේය .
බුෂ් දෙවියන්ට මෙන්ම ඉස්ලාමය හා මුස්ලිම්වරුන්ට ද සතුරුකම් කරන්නෙකි .
එනිසාම අමෙරිකාව දැන් දෙවියන්ට එරෙහිව යුද්ධයක් ප්‍රකාශ කර ඇත .
ඊශ්‍රායල් අගමැති ෂැරෝන්ද දෙවියන්ට එරෙහිව යුද ප්‍රකාශ කර ඇත .
ඊට ප්‍රතිචාර ලෙස දෙවියන් විසින් අමෙරිකාව , බුෂ් හා ෂැරොන්ට එරෙහිවද යුද ප්‍රකාශ කර තිබේ " යැයි ඔහු පැවසීය .
දෙවියන්ගේ යුද්ධය ඔවුනට එරෙහිව නැගෙනු ඇති අතර හමාස් සංවිධානය මගින් පලස්තීන භූමියේ දී ම ජය උදාකරනු ඇතැයි ඔහු පැවසීය .
ගාසාතීරයේ ඊශ්‍රායල් අත්පත් කර ගැනීම් මුදා ගැනීමෙන් නොනැවති මේ යුදෙව් රාජ්‍යයම විනාශ කරදමන බවද ඔහු පැවසීය .
යසින් ඝාතනයෙන් පසු ඊට පළිගැනීම සඳහා ෂැරෝන් ඉලක්ක කොටගෙන සිටින ඔවුන් අමෙරිකාව ඇතුළු සෙසු විදෙස් ජාතීන්ට පහර නොදීමේ ප්‍රතිපත්තියක පිහිටා ඇති බව ප්‍රකාශිතය .
සිය විරුවන්ගෙන් ගලා ගිය රුධිරය අමතක නොවන බවත් අරාබි රටවල් ඊශ්‍රායල් තානාපති කාර්යාල වසා දැමිය යුතු බවත් ඔහු පවසා තිබේ .
රොයිටර් ලෝක න්‍යෂ්ටික කළු කඩයට මුෂාරෆ්ගේ සම්බන්ධයක් නෑ - අමෙරිකා ආරක්ෂක ලේකම් වොෂින්ටනයේදී අන්තර්ජාතික න්‍යෂ්ටික කළුකඩ වෙළෙඳ පොළට පකිස්තාන ජනාධිපති පර්වේස් මුෂාරෆ්ගේ සම්බන්ධයක් පැවතුනැයි සැක කිරීමට කිසිම හේතුවක් නැති බව අමෙරිකානු ආරක්ෂක ලේකම් ඩොනල්ඩ් රම්ස් ෆොල්ඩ් පෙරේදා ප්‍රකාශ කළේය .
එහෙත් ඉහළ පෙළේ හමුදා නිලධාරීන්ගේ සහායකත්වයක් ඊට තිබුණේය යන අදහස ප්‍රතික්ෂ්ප නොකරන බවද ඔහු කීවේය .
පකිස්තාන න්‍යෂ්ටික බෝම්බයේ පියා වන අබ්දුල් කදාර් - ඛාන් න්‍යෂ්ටික කළුකඩ වෙළෙඳ පොළ හරහා ඉරානය ලිබියාව උ . කොරියාව න්‍යෂ්ටික බෝම්බ තාක්ෂණය විකුණන ලද බවට පාපොච්චාරණය කළේ ඉකුත් පෙබරවාරියේය .
මෙම ගනුදෙනුව රජයේ බලධාරීන්ගේ අනුදැනුමකින් තොරව සිදුව ඇති බවද ප්‍රකාශ විය .
මෙම සිද්ධියට මුෂාරෆ් සම්බන්ධ බවට සාක්ෂි හෝ අදහස් ඇතැයි තමන් විශ්වාස නොකරන බව රම්ස් ෆෙල්ඩ් පවසා ඇත්තේ බී . බී . සී . සම්මුඛ සාකඡාවකදීය .
එහෙත් සෙසු හමුදා නිලධාරීන් ඒ බව නොදැන සිටියේ යැයි මුළුමනින්ම කිව නොහැකි බවද ඔහු පැවසීය .
රොයිටර් .
විශේෂ ත්‍රස්ත මර්දන හමුදාවක් ජපානයේ ටෝකියෝහිදී එල්ල විය හැකි ත්‍රස්ත ප්‍රහාරයකට ශක්තිමත් ලෙස මුහුණ දීම සදහා තුන් සීයකගෙන් සමන් විත ප්‍රබල ත්‍රස්ත විරෝධී හමුදා ඒකකයක් ජපානය විසින් ඊයේ පිහිටුවන ලැබ ඇත .
ටෝකියෝ අගනුවරට නැගෙනහිරින් පිහිටි ෆූනාබාෂි ප්‍රදේශයේ නරෂිනෝ ගැරිසන් නැමැති ස්ථානයේ හමුදා කඳවුරක් ආශ්‍රිතව පිහිටුවා ඇති මෙම විශේෂ මෙහෙයුම් ඒකකය ජපානයේ ඕනෑම ස්ථානයකට එල්ල වන ප්‍රහාරයක් මර්දනය කිරීම සඳහා සීරුවෙන් තබා ඇතැයි ජපාන ආරක්ෂක අමාත්‍යාංශ ආරංචි මාර්ග සඳහන් කරයි .
අනාගතයේදී ජෛව රසායන අවි ප්‍රහාරයක් ජපානයට එල්ල වීමේ අවකාශය පවත්නා බැවින් විශේෂයෙන් 2001 සැප්තැම්බර් 11 වැනිදා ජපානයට එල්ල වූ ත්‍රස්ත ප්‍රහාරයෙන් අනතුරුව මෙවැනි විශේෂ හමුදා කණ්ඩායමක් සූදානමින් තැබීමේ අවශ්‍ය තාවය ප්‍රබල ලෙස දැනී ඇතැයි ජපන් ආරක්ෂක හමුදා ප්‍රකාශකයකු පැවසීය .
අමෙරිකාවට හා ජපානයට එල්ල විය හැකි ජීව විද්‍යාත්මක අවි ප්‍රහාරයක් පිළිබඳව අමෙරිකානු සෞඛ්‍ය සහ මානව සේවා කටයුතු පිළිබඳ ලේකම්වරයා වන ටොමී තොම්ප්සන්ද පසුගිය සතියේ අනතුරු ඇඟැවීමක් කර ඇත .
ඒ . එෆ් . පී ඉරාකයේ ඇමති රිය පෙළකට ප්‍රහාර ආරක්ෂක භටයෝ තිදෙනෙක් මිය යති මෝසුල්හිදී ය ඉරාකයේ පොදු කටයුතු පිළිබඳ ඇමතිවරිය රැගත් රිය පෙළකට , උතුරු ඉරාකයේ මෝසුල් නගරයේදී , තුවක්කුකරුවන් විසින් එල්ල කළ ප්‍රහාරයකදී , ආරක්ෂක නිලධාරීන් තිදෙනෙකු මිය ගොස් , තවත් එක් අයකුට බරපතල තුවාල සිදු වී ඇතැයි ද ඇමතිවරුය නිරුපද්‍රිතව බේරී ඇතැයි ද ඉරාක පොලිස් සහ රෝහල් ආරංචි මාර්ග සඳහන් කළේය .
ඉරාකයේ ප්‍රධාන කුර්දි දේශපාලන පක්ෂවලින් එකක සාමාජිකාවක වන නෙස්රීන් බාවාරි නැමැති මෙම ඇමතිවරිය , ප්‍රහාරයට ලක් වී ඇත්තේ , උතුරු ඉරාකයේ කුර්දි ප්‍රදේශයක සංචාරය අවසන් කර මෝඩුල් බලා එන අතරමගදීය .
පසුගිය වසරේ සැප්තැම්බර් මාසයේ දී ඉරාක පාලන මණ්ඩලයේ සාමාජිකාවක වූ අකිලා අල් - හෂෙම් , බැග්ඩෑඩ්හිදී කැරලිකරුවන්ගේ වෙඩි පහරට ලක් වී ඝාතනය විය .
ඉරාක පාලක කවුන්සිලයේ සාමජිකයන් 25 දෙනා අතරින් තිදෙනකු කාන්තාවන්ය .
රොයිටර් කතක් සිර ගෙදරට ගෙන ආ බෝම්බය පිපිරී 3 ක් මරුට බොගෝටාහි දී කාන්තාවක හොර රහසේ බන්ධනාගාරය තුළට ගෙන ආ අත්බෝම්බයක් පිපිරීමෙන් කොලොම්බියානු සිරකරුවන් තිදෙනෙකු මියගොස් තවත් 15 දෙනෙකු පමණ තුවාල ලබා තිබේ .
සිද්ධිය ඇති වූ පෙරේදා , කාලි නගරයේ පිරිමින්ට සීමා වූ ' විලා හෙර්මෝසා ' බන්ධනාගාරයේ අමුත්තන්ගේ වේලාවේදී ඇය මෙම බෝම්බය සිරකරුවෙකුට ලබා දී ඇත .
පසුව සිරකරුවන් එම බෝම්බය එහා මෙහා විසිකරමින් විනෝද වෙද්දී එය පුපුරාගොස් තිබේ .
බන්ධනාගාරයට ඇතුළුවන කාන්තාවන් ශාරීරික වශයෙන් පරීක්ෂා කිරීමක් සිදු නොකරන බැවින් රහස් පෙදෙසේ සඟවා ගෙන එම බෝම්බය ගෙන ආ කාන්තාව කිසිවකුටත් අසු නොවී පලායාමට ද සමත්ව තිබේ .
රොයිටර් ජුනි 30 වන විට සදාම් ඉරාක බලධාරීන් අතේ . . . . . ? කුවේට්හි දී ඉරාක ජනතාවට සිය දේශයේ පාලනය මුළුමනින්ම බාර දෙන බවට ප්‍රකාශිත ජුනි 30 දාට පෙර , සන්ධාන හමුදාව විසින් සදාම් හුසේන් ඉරාක බලධාරීන්ට බාර දෙනු ඇති බවත් ඉන්පසුව සිදු කැරෙන නඩු විභාගයකදි ඔහුට මරණ දඬුවම හිමිවිය හැකි බවත් නීතිවේදී සලෙම් චලාබි පෙරේදා කීවේය .
සන්ධාන හමුදා භාරයේ සදාම් පාලන යුගයට අයත් බලධාරීන් 100 කට වඩා සිටින බව ඔහු වැඩි දුරටත් කීවේය .
ඉරාක ජාතිකයන්ට බලය පැවරීමට මත්තෙන් ඔවුන් හැම ඉරාක බලධාරීන්ට බාර දෙනු ඇත .
ඔවුන ' තර සදාම් හුසේන් ඔහුගේ නියෝජ්‍ය අගමැති ටරේක් අසිස් හා ' කෙමිකල් අලි ' ලෙස සුපතල අලිහසාන් අල් මජිඩා වැනි අය සිටින බව ප්‍රකාශිතය .
ජුනි 30 වන විට , මහජන ඡන්දයෙන් තෝරා නොගත් ඉරාක රජයකට එරට පාලන බලය පවරන බව අමෙරිකාව කියා තිබිණි .
ඒ සමගම ලබන වසර මුල දී සදාම් ඇතුළු පිරිසට එරෙහි නඩු විභාග ඇරඹෙනු ඇතැයි ද මෙහිදී සදාම් නඩු විභාගය මුලටම ගනු ඇතැයි කිව නොහැකි නමුදු චෝදනා සනාථ වූවොත් ඔහුට මරණ දඬුවම නියමවනු ඇතැයි ද කියැවී ඇත .
රොයිටර් ලන්ඩන් විත්ති සුමිත් කඩවතගේ ලන්ඩන් නුවර සිට . . . ජනාධිපතිනිය ජැක් ස්ට්‍රෝ මුණ ගැසේ .
පසුගිය දා මහා බ්‍රිතාන්‍යයේ සංචාරයක යෙදී සිටි ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය මහා බ්‍රිතාන්‍යයේ විදේශ කටයුතු පිළිබඳ අමාත්‍ය ජැක් ස්ට්‍රෝ මහතා ලන්ඩනයේ දී මුණ ගැසිණි .
දෙරටට වැඩදායි වන මාතෘකා කිහිපයක් ම මෙහි දී සාකච්ඡාවට භාජනය වූ අතර මේ අවස්ථාව මහා බ්‍රිතාන්‍යයේ ශ්‍රී ලංකා මහ කොමසාරිස් ෆායිස් මුස්තාපා මහතා ද සහභාගි විය .
වෙද - නීති තරගය ඉතා උණුසුම් මහා බ්‍රිතාන්‍යයේ සේවය කරන ශ්‍රී ලාංකික වෛද්‍යවරුන් ගේ හා නීතිඥයන් ගේ මහා ක්‍රිකට් තරගයක් පසුගිය 12 වන දා ප්‍රථම වතාවට ලන්ඩන් නුවර හැරෝ ක්‍රිකට් ක්‍රීඩාංගණයේ දී පැවැත්විණි .
තරගය ඉතා උණුසුම් වූ අතර , ජයග්‍රහණය වෛද්‍ය කණ්ඩායමට හිමි විය .
වෛද්‍යවරුන් ගේ කණ්ඩායමේ නායකත්වය දොස්තර අජන්තා ජයතුංග මෙහෙයවූ අතර හේමන්ත වර්ණපාල නීතිඥයන් ගේ කණ්ඩායමේ නායකයා විය .
වසරක් පාසා මේ තරඟය පැවැත්වීමට දෙපිල ම මෙහි දි එකඟ විය .
<PIC>ඡායාරූපයේ දැක්වෙන්නේ නීතිඥයින් ගේ ක්‍රිකට් කණ්ඩායම යි .
කොළඹ වාහන තද බදයට ලන්ඩනයෙන් ආදර්ශයක් සාකච්ඡා මේසයට කැඳවන්න නම් ඊශ්‍රායලයට සම්බාධක පැනවිය යුතුයි බ්‍රිතාන්‍ය පාලක කම්කරු පක්ෂ මන්ත්‍රීවරයෙක් කියයි ලන්ඩනයේදී ය .
පලස්තීනුවන් සමග සාකච්ඡා මේසය වෙත එළඹීමට ඊශ්‍රායලයට කැරෙන බලපෑමක් වශයෙන් එරට මත ආර්ථික සම්බාධක පැනවීම හා එරටට කැරෙන අවි සැපයුම සිඳලීම කළ යුතු බව බ්‍රිතාන්‍ය පාර්ලිමේන්තුවේ පාලක කම්කරු පක්ෂ මන්ත්‍රීවරයෙකු වන ජෙරාල්ඩ් කෝෆ්මන් කියා තිබේ .
බ්‍රිතාන්‍ය රජය ඇතුළු සෙසු ලෝකය ඊශ්‍රායල් රජයේ දරුණු මර්දන ප්‍රතිපත්ති හෙළා දැකීමෙන් පමණක් සෑහීමකට පත් විය නොහැකි බව පවසන යුදෙව් ජාතිකයකු වන ඔහු , ඊශ්‍රායලයට බලපෑමක් කළ හැක්කේ ආර්ථික සම්බාධක පැනවීමෙන් හා අවි සැපයුම අත්හිටු වීමෙන් පමණයැයි ප්‍රකාශ කළේය .
මේ බව අවබෝධ කරගෙන සිටි වත්මන් අමෙරිකානු ජනාධිපති ජෝර්ජ් ඩබ් . බුෂ් ගේ පියා ලිකුඩ් පාක්ෂික අගමැති සිට්ෂැක් ෂමීර්ගේ රජය සමයේ එරටට ආර්ථික සම්බාධක පණවා තිබෙන බවද ඔහු පෙන්වා දුන්නේය .
ඒ . එෆ් . පී . උතුරු කොරියා න්‍යෂ්ටික අර්බුදය සය රාජ්‍ය සාකච්ඡා බීජිංහිදී යළි ඇරැඹෙයි බීජිංහිදී උතුරු කොරියානු න්‍යෂ්ටික අර්බුදයේ කෙළවරක් දකිනු රිසයෙන් තවත් සය රාජ්‍ය සාක්ච්ඡා වටයක් ඊයේ චීන අගනුවරදී ඇරඹිණ .
රහසේ ම පවත්වන මෙම සාකච්ඡා වලදී යම් වෙනසක් සිදු විය හැකි බවට ඇති අපේක්ෂා ඉතාමත් සීමිත බව පැවසී තිබේ .
උ . කොරියාව ද .
කොරියාව , අමෙරිකාව ජපානය රුසියාව හා �� ීනය ඇතුළත් මෙම සාකච්ඡාවලදී උතුරු කොරියාව සිය න්‍යෂ්ටික වැඩපිළිවෙළ අත්හරින්නේ නම් ඒ වෙනුවට බලශක්ති ආධාර එරටට සැපයීම සම්බන්ධයෙන් අවධානය යොමු කිරීමට අමෙරිකාව ද . කොරියාව හා ජපානය කැමැත්ත පල කර තිබිණ .
මෙම අර්බුදයට මුල් වී ඇති උ . කොරියාව හා අමෙරිකාව ඔවුනොවුන්ගේ ස්ථාවරයන්ගෙන් මදකුදු හෝ ඉවත්වීමේ සූදානමක් නැති බව පිළිබිඹු කොට තිබේ .
සිය න්‍යෂ්ටික වැඩ පිළිවෙළ අත්හැරීම සඳහා උ . කොරියාව වන්දියක් අපේක්ෂා කරයි .
අමෙරිකාව අපේක්ෂා කරන්නේ ඔවුන්ගේ පරීක්ෂාව මැද ස්ථාවර ඉවත්වීමක් සිදු වීමය .
මෙහිදී නොවැම්බර් 2 දාට නියමිත අමෙරිකානු ජනාධිපතිවරණයට මත්තෙන් එකඟතාවන් ඇති කර ගැන්මට ජනාධිපති බුෂ්ගේ අභිප්‍රායක් නැති අතර ඒ බව දන්නා උ . කොරියාව සිය ස්ථාවරයේ ම ඇලීගැලී සිටින බව ප්‍රකාශිතය .
රොයිටර් මහ මැතිවරණය එන අප්‍රියෙල් මාසයේ පවත්වනවා - නේපාල රජු රජු බලයේ එල්ලී සිටීමට කරන ගැල විජ්ජාවක් - විපක්ෂ සන්ධානය කත්මන්දු හිදී නේපාල මහ මැතිවරණය ලබන වසරේ අප්‍රියෙල් මාසයේ මැදට පෙර පවත්වන්නේ යැයි ගයනේන්ද්‍ර රජු පෙරේදා ප්‍රකාශ කළේය .
එහෙත් මෙය රජුගේ ගැල විජ්ජාවක් බව විපක්ෂ නායකයෝ කියති .
එය රජුට බලයේ එල්ලී සිටීමට ඉඩ සලසන්නක් සේ ඔවුහු දකිති .
රජු , නේපාල මැතිවරණය ගැන ප්‍රකාශ කළේ , බටහිර පොකාරා හි පැවති රාජ්‍ය උත්සවයකදී ය .
මැතිවරණය පැවැත්වීමට හැකි වාතාවරණයක් ගොඩනැගීමට ඇප උපකාර කරන ලෙස රජු නේපාල දේශපාලන පක්ෂවලින් ඉල්ලීය .
2002 දී , මැතිවරණයෙන් තේරී පත්ව සිටි රජය නෙරපා පාර්ලිමේන්තුව විසුරුවාලීමට ගයනේන්ද්‍ර රජු හේතුව ලෙස දැක්වූයේ මාඕවාදී කරැල්ල මැඬලීමට රජය අපොහොසත් වීමයි .
රජය විසුරුවා හැර රජුට හිතවත් පාලනයක් ඔහු ස්ථාපිත කළේය .
කෙසේ වුවත් දැන් ලබන වසරේ අප්‍රියෙල් මස මහ මැතිවරණය පවත්වන බව ඔහු කියා ඇත .
තමන්ම අභිමතය පරිදි නියෝජිතයන් තෝරාගැන්ම සඳහා ඇති අයිතිය හැම වැඩිහිටි පුරවැසියෙකුටම දැනිය යුතු යැයි කී ගයනේන්ද්‍ර රජු , බහු පාක්ෂික ප්‍රජාතන්ත්‍රවාදය අදහන සියල්ලන්ගේ සහාය ලැබෙනු ඇතැයි අපේක්ෂා කරන බව පැවසීය .
නේපාල පාර්ලිමේන්තුවේ ආසන 205 ක් පවතී .
අවසන් මහ මැතිවරණය පැවැත්වුණේ 1999 දී ය .
මේ අතර විපක්ෂ පංච සන්ධානය නවමු මැතිවරණයක් පවත්වන ලෙස ඉල්ලා විරෝධතා ව්‍යාපාරයක් දියත් කර ඇත .
අප්‍රියෙල් 1 දා ඔවුන් සිවිල් නීති කැඩීමකටද සූදානමක් තිබෙන බව ප්‍රකාශ වේ .
පවත්නා තත්ත්වය යටතේ මහ මැතිවරණයක් පැවැත්වීම කළ නොහැකි බවත් මෙය රජුගේ ගැල විජ්ජාවක් බවත් ඔවුහු කියති .
මේ අතර මහ මැතිවරණයට පෙර සර්ව පාක්ෂික රජයක් පැවතිය යුතු බව නේපාලයේ බ්‍රිතාන්‍ය නියෝජිත ජෙෆ්රි ජේන්ස් ඉකුත් සිකුරාදා ලන්ඩනයේ සංචාරයක යෙදෙමින් පැවසීය .
එසේ නොවුනොත් මැතිවරණ ප්‍රතිඵල ගැන ජනතා අවිශ්වාසයක් මතු විය හැකි බව ඔහු පෙන්වා දී තිබේ .
ඒ . එෆ් . පී . - රොයිටර් .
නව විනාකිරි බලපත්‍රයක් නිකුත් කිරීම සඳහා වාර්තා කැඳවීම - සුදු විනාකිරි නිෂ්පාදකයෝ .
2016 . 02 . 17 දිනැති ලිපිය මගින් සුදු විනාකිරි නිෂ්පාදනාගාරයේ අයිතිකරු වන - යන අය විසින් විනාකිරි බලපත්‍රයේ කාලය දීර්ඝ කරගැනීම සඳහා වාර්තාවක් ලබා දෙන ලෙස ඉල්ලීමක් කරන ලදී .
ඒ අනුව මා විසින් අංක 762 බී ගම්මැද්ද ග්‍රාම නිලධාරී වෙතින් වාර්තාවක් කැඳවන ලදී .
2016 . 01 . 19 දිනැතිව ඇතුළු පිරිසක් විසින් ඉහත සඳහන් කරන ලද විනාකිරි නිෂ්පාදනාගාරය සම්බන්ධයෙන් විරෝධතා ඉදිරිපත් කරන ලදී .
එම විරෝධතා අත්සන් ලේඛනය වෙනත් කටයුත්තක් සඳහා ඉදිරිපත් කල එකක් බව පෙනීගිය හෙයින් ද සමහර අත්සන් වල අනන්‍යතාවය පිළිබඳ ගැටලුවක් මතු වූ හෙයින් ද 2016 . 03 . 08 දින ප . ව 2 . 00 ට සියලු පාර්ශවයන්ට කාර්යාලයට පැමිණෙන ලෙස දැනුම් දෙන ලදී .
නමුත් ඒ සඳහා ඉදිරිපත් වුයේ 762 බී ගම්මැද්ද ග්‍රාම නිලධාරී සහ අයදුම්කරු පමණි .
එබැවින් විරෝධතාවයක් නොමැති බව පෙනී ගිය බැවින් ඔහු විනාකිරි බලපත්‍රයක් දැරීමට සුදුසු අයෙකු බව නිර්දේශ කරමි .
සේවය කරන බව සහතික කිරීම .
ඉහත නම සඳහන් නිලධාරියා 2006 . 06 . 01 දින සිට මුදල් අමාත්‍යාංශය යටතේ මෙම කාර්යාලයට අනුයුක්තව ස්ථිර හා විශ්‍රාම වැටුප් සහිත සැලසුම් ක්‍රියාත්මක කිරීමේ සහකාර තනතුරේ සේවය කරන බව සහතික කරමි .
මෙම ලිපිය නිලධාරියාගේ හැඳුනුම්පතට තනතුර ඇතුළත් කර ගැනීම සඳහා එම නිලධාරියා විසින් කරන ලද ඉල්ලීම මත නිකුත් කරන ලදී .
උකුවෙල ග්‍රාම සංවර්ධන ප්‍රාදේශීය බල මණ්ඩලය සඳහා නියෝජිතයින් නම් කර ගැනීම .
උකුවෙල ග්‍රාම සංවර්ධන ප්‍රාදේශීය බල මණ්ඩලයේ නිල කාලය 2015 දෙසැම්බර් මාසයෙන් අවසන් වන බැවින් ඉදිරි දෙවර්ෂය සඳහා ව්‍යවස්ථානුකූලව නව නිලධාරීන් පත් කර ගැනීමට අවශ්‍ය වී ඇත .
බල මණ්ඩලය තුල එක ග්‍රාම සංවර්ධන සමිතියකට හිමි වන්නේ එක පුද්ගල නියෝජනයක් පමණක් බැවින් ඉදිරි දෙවර්ෂය සඳහා ඔබ ග්‍රාම සංවර්ධන සමිතිය නියෝජනය කිරීම සඳහා නම් කරන සමිති සාමජිකයා පිළිබඳ විස්තර මෙහි අමුණා ඇති ආකෘතිය අනුව සම්පූර්ණ කර 2015 - 12 - 10 දිනට ප්‍රථම මා වෙත ලැබීමට සලස්වන මෙන් කාරුණිකව ඉල්ලා දන්වමි .
උපාධිධාරී අභ්‍යාසලාභීන් වසම් සඳහා අනුයුක්ත කිරීම .
2016 . 01 . 28 වන දින මෙම කාර්යාලයේ පුහුණුවට වාර්තා වහාම ක්‍රියාත්මක වන පරිදි ග්‍රාම නිලධාරි වසම සඳහා අනුයුක්ත කරමි .
ඒ අනුව සහකාර අධ්‍යක්ෂ ( සැලසුම් ) වෙත වාර්තා කරන්න .
තවද අභ්‍යාසලාභී කාලය තුළ බැවින් කාර්යාල පැමිණීම සටහන් කර බැහැර රාජකාරි අනුමත කරවා ගෙන ක්ෂේත්‍රයට යා යුතුය .
පිටපත් : සහකාර ප්‍රාදේශීය ලේකම් - දැ . ග . ස සහකාර අධ්‍යක්ෂ ( සැලසුම් ) - දැ . ග . ස වැටුප් ලිපිකරු - දැ . ග . ස නිවාඩු ලිපිකරු - දැ . ග . ස සංවර්ධන නිලධාරී සේවයේ 111 වන ශ්‍රේණියේ නිලධාරීන් සඳහා 2015 . 05 . 09 දින පත් වන ලද කාර්යක්ෂමතා කඩඉම් පරීක්ෂණය .
යථෝක්ත පරීක්ෂණයේ දී විභාග අංක - යටතේ ඔබ පෙනී සිටි විෂයන්ගේ ප්‍රතිඵල පහත දැක්වේ .
සැ . යු . : අංක 1745 / 11 දරන 2012 . 02 . 14 දිනැති සංවර්ධන නිලධාරී සේවා ව්‍යවස්ථාවේ විදිවිධානවලට යටත්ව , සංවර්ධන නිලධාරි සේවයේ 1 වන කාර්යක්ෂමතා කඩඉම් විභාගය සමත්වීමට අවශ්‍ය අවම ලකුණු ප්‍රමාණය 40 වේ .
මේ අනුව සංවර්ධන නිලධාරී සේවයේ 111 වන ශ්‍රේණියේ නිලධාරීන් විසින් සමත් විය යුතු කාර්යක්ෂමතා කඩඉම් පරීක්ෂණය 2015 . 05 . 09 දිනට ඔබ සම්පූර්ණ කර ඇති / නැති බව කාරුණිකව දන්වමි .
වහාම සේවයට වාර්තා කරන ලෙස දැන්වීම .
වැටුප් රහිත ප්‍රසූත නිවාඩු ඉල්ලමින් ඔබ විසින් 2016 . 01 . 17 වන දින කාර්යාලය වෙත යොමු කරන ලද 2016 . 01 . 08 දිනැති ලිපිය හා බැඳේ .
මෙම කාර්යාලයේ දැනට අධික පුරප්පාඩු ප්‍රමාණයක් පවතින බැවින් සහ ප්‍රසූත නිවාඩු ලබා ගැනීමට ආසන්න බැවින් ඔබට වැටුප් රහිත ප්‍රසූත නිවාඩු අනුමත කල නොහැක .
ඒ අනුව වහාම සේවයට වාර්තා කරන ලෙස කාරුණිකව දන්වා සිටිමි .
රාජ්‍ය කළමනාකරණ සහකාර 111 සේවය .
රාජ්‍ය කළමනාකරණ සහකාර සේවයේ 111 වන ශ්‍රේණියේ නිලධාරීන් සඳහා 2015 . 09 . 19 දින පවත්වන ලද කාර්යක්ෂමතා කඩඉම් පරීක්ෂණය .
යථෝක්ත පරීක්ෂණයේ දී විභාග අංක 0000000 යටතේ ඔබ පෙනී සිටි විෂයන්ගේ ප්‍රතිඵල පහත දැක්වේ .
මේ අනුව රාජ්‍ය කළමනාකරණ සහකාර සේවයේ 111 වන පන්තියේ නිලධාරීන් විසින් සමත් විය යුතු කාර්යක්ෂමතා කඩඉම් පරීක්ෂණය 2015 . 2013 . 10 . 03 දිනට ඔබ සම්පූර්ණ කර ඇති බව කාරුණිකව දන්වමි .
කුඩා කර්මාන්තකරුවන් හඳුනාගැනීම .
උකුවෙල කොට්ඨාසයේ සිටින කුඩා කර්මාන්තකරුවන් නගා සිටුවීමේ වැඩසටහනක් ක්‍රියාත්මක කිරීමට උකුවෙල ප්‍රාදේශීය ලේකම් කාර්යාලය විසින් කටයුතු සැලසුම් කර ඇත .
ඔබ , වසමේ කුඩා කර්මාන්තයක් පවත්වා ගෙන යන අයෙකු වශයෙන් ග්‍රාම සංවර්ධන සමිතිය / විදාතා මධ්‍යස්ථානය විසින් අප වෙත වාර්තා කර ඇත .
ඒ අනුව ඔබගේ කර්මාන්තය පිළිබඳව තොරතුරු ලබා ගැනීම හා එය වැඩිදියුණු කරගැනීම සඳහා අප හට ලබා දිය හැකි සේවාවන් පිළිබඳව දැනුවත් කිරීමේ සාකච්ඡාවක් 2013 / 02 / 15 දින පැවැත්වීමට කටයුතු සූදානම් කර ඇති බැවින් එදින පෙ . ව . 10 . 00ට උකුවෙල ප්‍රාදේශීය ලේකම් කාර්යාලයේ රැස්වීම් ශාලාවට පැමිණෙන මෙන් කාරුණිකව දන්වමි .
උක්ත කරුණ සම්බන්ධයෙන් ඔබගේ සමාංක හා 2016 . 02 . 10 දිනැති ලිපිය හා බැඳේ .
ඒ අනුව ඉහත කරුණ සම්බන්ධයෙන් අප කාර්යාලයේ 743 මග්ගොන නැගෙනහිර ග්‍රාම නිලධාරි මගින් පරීක්ෂණයක් සිදු කර ලබා ගත් වාර්තාව අනුව පහත කරුණු අනාවරණය විය .
දාබික් යන දරුවාගේ මව මොහොමඩ් සුමයින් ෆාතිමා මෆ්තියා මිය 2012 . 06 . 09 වන දින මොහොමඩ් හනිෆා ඉස්බහාන් මයා සමග විවාහ වී ඇත .
2013 . 12 . 10 දින දාබික් දරුවා උපත ලබා ඇති අතර 2015 . 05 . 23 වන දින දරුවාගේ මව හා පියා නීතියෙන් වෙන් වී ඇත .
මෙම දරුවාගේ පියා දික්කසාද වීමෙන් පසු දරුවා සමඟ කිසිඳු සම්බන්ධතාවක් නොපවත්වන බවද දරුවා තම මවගේ මහගෙදර සීයාගේ රැකවරණය යටතේ නො : 10 ඊ , ඉන්දිරිලිගොඩ , මග්ගොන යන ලිපිනයේ පදිංචිව සිටින බවද අනාවරණය විය .
මේ සම්බන්ධව ඉහත නිලධාරීන්ගෙන් ලබා ගත වාර්තා වල ඡායා පිටපත් ද අවශ්‍ය කටයුතු සඳහා මේ සමඟ අමුණා එවමි .
රාජ්‍ය කළමනාකරණ සහාකාර 111 ශ්‍රේණියේ තනතුර භාරගැනීම සහ රාජකාරි සඳහා වාර්තා කිරීම ඒකාබද්ධ සේවා අධ්‍යක්ෂ ජනරාල්ගේ අංක PMAS / 65737 හා 2016 . 02 . 16 දිනැති පත්වීම් ලිපිය පරිදි ඉහත නම සඳහන් නිලධාරිනිය විසින් රාජ්‍ය කළමනාකරණ සහකාර 111 ශ්‍රේණිය තනතුර භාර ගැනීම සහ රාජකාරි සඳහා වාර්තා කිරීම සඳහන් කරමින් රාජ්‍ය සේවා කොමිෂන් සභා කාර්ය පරිපාටික රීති 03 සහ 04 පරිශිෂ්ටය ප්‍රකාරව ඉදිරිපත් කර ඇති වාර්තා අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
රාජ්‍ය කළමනාකරණ සහකාර 111 .
2011 . 04 . 11 දින රාජ්‍ය කළමනාකරණ සහකාර සේවයේ ශ්‍රේණියේ පත්වීම ලද මෙම කාර්යාලයට අනුයුක්තව සේවය කරනු ලබන ඉහත නම සඳහන් නිලධාරිනියගේ තුන් අවුරුදු පරිවාස කාලය අවසන් බැවින් එම නිලධාරිනියගේ සේවය ස්ථිර කිරීම සඳහා පහත සඳහන් ලියවිලි මේ සමඟ කාරුණිකව ඉදිරිපත් කරමි .
දිවුරුම / ප්‍රතිඥාව ( පොදු 278 ) සහතික කරන ලද ඡායා පිටපත .
වත්කම් බැරකම් ප්‍රකාශය ( පොදු 261 ) සහතික කරන ලද ඡායා පිටපත .
ගිවිසුම් පත්‍රය ( පොදු 160 ) සහතික කරන ලද ඡායා පිටපත .
වෛද්‍ය පරීක්ෂණ වාර්තාව ( පොදු 169 ) සහතික කරන ලද ඡායා පිටපත .
ආයතන සංග්‍රහයේ 11 වන පරිච්ඡේදයේ 11 වන වගන්තිය යටතේ සේවය ස්ථිර කිරීම සඳහා බලය දීමට අදාළ නිර්දේශය .
157 අ ( 7 ) වන ව්‍යවස්ථාව සහ 161 ( ඇ ) 111 වන ව්‍යවස්ථාවේ සහතික කළ පිටපත .
2011 . 04 . 11 දින සිට 2014 . 04 . 11 දින දක්වා වූ කාල සීමාවට අදාළව කාර්ය පටිපාටික රීති 5 පරිශිෂ්ටය ප්‍රකාරව සකස් කරන ලද පරිවාස වාර්තා .
මෙම නිලධාරිනිය පරිවාස කාලය තුල වැටුප් රහිත හෝ අද වැටුප් සහිත නිවාඩු ලබා ගෙන නොමැති අතර , ඊට විරුද්ධව විනයානුකූලව කටයුතු කර හෝ එසේ කිරීමට අදහස් කර නොමැත .
පරිවාස කාලය තුල නිලධාරිනියගේ වැඩ පැමිණීම හා හැසිරීම සතුටුදායක බැවින් නිලධාරිණීයගේ සේවය ස්ථිර කිරීම නිර්දේශ කරමි .
වැටුප් විස්තර , නිවාඩු විස්තර හා පෞද්ගලික ලිපිගොනුව ගෙන්වා ගැනීම .
රාජ්‍ය කළමනාකාර සහකාර 111 .
රාජ්‍ය කළමනාකාර සහකාර 111 ශ්‍රේණියට පත්වීම ලබා මම කාර්යාලයට අනුයුක්තව සේවය කරනු ලබන ඉහත නම සඳහන් නිලධාරිනියගේ වැටුප් විස්තර , නිවාඩු විස්තර හා පෞද්ගලික ලිපිගොනුව මා වෙත ලැබීමට සලස්වන මෙන් කාරුණිකව ඉල්ලා සිටිමි .
නිලධාරිනිය මෙම කාර්යාලයේ 2016 . 03 . 01 දින සේවය සඳහා වාර්තා කරන ලද බව මගේ සමාංක හා 2016 . 03 . 02 දිනැති ලිපියන්ද ඔබ වෙත දැනුම් දී ඇති බව වැඩිදුරටත් දන්වා සිටිමි .
උකුවෙලවත්ත ඉඩම් බෙදා දීම - දීර්ඝකාලීන බදු බලපත්‍ර ලබා දීම 2013 ජූලි 04 , 05 , 11 හා 12 වෙනි දිනයන්හි පවත්වන ලද ඉඩම් කච්චේරියේ දී රජයේ ඉඩම් ආඥාපනත යටතේ දීර්ඝකාලීන බදු බලපත්‍රයක් ලබා දීම සඳහා ඔබව තෝරා ගෙන ඇත .
ඒ පිළිබඳව ඉදිරි කටයුතු කිරීම සලකා බැලීම සඳහා ඔබ විසින් බදු මුදල් ගෙවීමට එකඟතාවය පලකර කරන දිවුරුම් ප්‍රකාශ හා බදු ඉල්ලීම් ලිපියක් අවශ්‍ය වී ඇත .
අදාළ දිවුරුම් ප්‍රකාශ දෙකක් මේ සමඟ එවමී .
එම දිවුරුම් ප්‍රකාශවල රු . 50 / - ක මුද්දරයක් අලවා ඒ මත අත්සන් කර සමාදාන විනිශ්චවරයෙකු ලවා සහතික ඉදිරිපත් කල යුතුය .
එම දිවුරුම් ප්‍රකාශ හා බදු ඉල්ලීම් ලිපිය 2016 / 03 / 10 දිනට පෙර මා වෙත ලැබීමට සලස්වන ලෙස කාරුණිකව දන්වා සිටිමි .
කාර්යාල විදේශ සේවය 111 තනතුර .
කාර්යාල විදේශ සේවයේ 111 පන්තියට නියමිත කාර්යක්ෂමතා කඩඉම් පරීක්ෂණය .
2012 . 01 . 01 දින සිට ක්‍රියාත්මක වන කාර්යාල විදේශ සේවයේ ව්‍යවස්ථා සංග්‍රහයේ 9 වගන්තිය පරිදි 2016 . 03 . 03 දින පවත්වන ලද කාර්යාල විදේශ සේවයේ 111 පන්තියට නියමිත කාර්යක්ෂමතා කඩඉම් පරීක්ෂණයෙන් ඔබ සමත්ව ඇති බව සතුටින් දන්වමි .
CC / P / GEN / 52 2015 . 09 . 03 1 සිහිකැඳවීම ප්‍රාදේශීය ඉංජිනේරු මොරටුව , ගාල්ල , මාතර , මීගමුව ස්ථාන භාර නිලධාරි , වෙරළ කලාප මෙහෙයුම් මොරටුව , බේරුවල , මාදුගඟ , ගාල්ල , මාතර , කලමටිය , ගොඩවාය , පොතුවිල් , මඩකලපුව , මුලතිව් , කල්පිටිය , මීගමුව , හලාවත අවශ්‍යතා මත වෙරළ සංරක්ෂණ නිලධාරීන් සති අන්ත හා රජයේ නිවාඩු දිනයන්හි රාජකාරි කරයුතුවල යෙදවීම .
2015 . 06 . 16 දින පවතී .
වෙරළ සංරක්ෂණ නිලධාරීන්ගේ විශේෂ රැස්වීමේදී උක්ත කරුණ සම්බන්ධයෙන් ගනු ලැබූ තීරණ අනුව ඔබ වෙත යොමු කරන ලද 2015 . 07 . 24 දිනැති ලිපියට වැඩිමනත් වශයෙනි .
ඒ අනුව වෙරළ සංරක්ෂණ පනතේ විධිවිධාන කඩකරමින් වෙරළ කලාපය තුල සිදු කරනු ලබන අනවසර සංවර්ධන කාර්යයන් පාලනය කිරීම සඳහා ඔබගේ කාර්යාලයේ සේවයේ නියුතුව සිටින වෙරළ සංරක්ෂණ නිලධාරීන් සේවා අවශ්‍යතාවය මත විශේෂ රාජකාරි සඳහා සති අන්ත දිනයන් හා රජයේ නිවාඩු දිනයන් හි ක්ෂේත්‍ර රාජකාරි කටයුතු වල යෙදවීමට තීරණය කරන ලදී .
මේ සඳහා ඔබගේ කාර්යාලයේ සිටින වෙරළ සංරක්ෂණ නිලධාරීන් දෙදෙනෙකු සේවයෙහි යොදවා ඔවුන් උක්ත දිනයන්හි ක්ෂේත්‍ර රාජකාරි කටයුතු වල යොදවනු ලබන ඉදිරි වැඩ සැලැස්මක් ප්‍රධාන කාර්යාලයට ලබා දීමට කටයුතු කරන මෙන් දන්වමි .
මෙම වැඩසටහන හැකි ඉක්මනින් ක්‍රියාත්මක කිරීමට කටයුතු කළ යුතු අතර සේවයේ යොදනු ලබන නිලධාරීන්ගේ පුද්ගලික දුරකථන අංක සමග විස්තර වාර්තාවක් 2015 . 09 . 09 දිනට පෙර මා වෙත ලබා දීමට ද කටයුතු කරන මෙන් වැඩිදුරටත් ඔබ වෙත දන්වා සිටිමි .
බී . කේ . ප්‍රභාත් චන්ද්‍රකීර්ති වැ . බ . අධ්‍යක්ෂ ජනරාල් වෙරළ සංරක්ෂණ සහ වෙරළ සම්පත් කළමනාකරණ .
‍ජාතික රක්ෂණ භාර අරමුදලේ දායකත්වය ලබා ගැනීම .
මෙම කාර්යාලයට අනුයුක්තව සේවය කරන ඉහත නම සඳහන් නිලධාරිනිය / නිලධාරියා විසින් ජාතික රක්ෂණ භාර අරමුදලේ දායකත්වය ලබා ගැනීම සඳහා සම්පූර්ණ කර මා වෙත භාර දී ඇති අයදුම්පත සහ පහත දක්වා ඇති ලියවිලි අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
අග්‍රභාර අයදුම්පත .
නිලධාරිනියගේ / නිලධාරියාගේ අංක - දරන උප්පැන්න සහතිකයේ සහතික කළ ඡායා පිටපතක් .
නිලධාරිනියගේ / නිලධාරියාගේ / පියාගේ / මවගේ / ස්වාමි පුරුෂයාගේ / භාර්යාවගේ / දරුවන්ගේ අංක - දරන උප්පැන්න සහතික වල සහතික කළ ඡායා පිටපත් .
නිලධාරිනියගේ / නිලධාරියාගේ අංක V දරන ජාතික හැඳුනුම්පත හා කලත්‍රයාගේ V දරන ජාතික හැඳුනුම්පතේ සහතික කල ඡායා පිටපත් .
නිලධාරිනියගේ / නිලධාරියාගේ අංක - දරන විවාහ සහතිකයේ සහතික කළ ඡායා පිටපතක් .
නිලධාරිනියගේ / නිලධාරියාගේ මාසයට අදාළ වැටුප් පතෙහි සහතික කළ ඡායා පිටපතක් .
නිලධාරිනියගේ / නිලධාරියාගේ ස්ථිර පත්වීම් ලිපියේ සහතික කළ ඡායා පිටපතක් .
2016 ජගත් සාගර දිනය සැමරීමේ ජාතික වැඩසටහන .
මාතෘ භූමිය මෙන් අට ගුණයක් විශාල සයුරු හට උරුම වී ඇති අතර , එමගින් රටේ ආර්ථිකයට ලැබෙනුයේ ඉමහත් පිටුවහලකි .
එසේ වුවද නාගරීකරණයත් , කාර්මීකරණයත් හේතු කොට ගෙන සිදු කරන ක්‍රියාකාරකම් හේතුවෙන් සාගරය දූෂණය වීම දිනෙන් දින ඉහල යන අතර , සමුද්‍රීය පරිසර සම්පත පිළිබඳව ඇති අවබෝධය සහ එය දූෂණයෙන් තොරව රැකගත යුතුය යන ආකල්පය තවමත් ජනතාව තුල ඇති වී නොමැති තරම්ය .
සමුද්‍ර පරිසරයේ වැදගත්කම පිළිබඳව ලෝක ප්‍රජාව දැනුවත් කිරීමේ අරමුණ පෙරදැරි කරගනිමින් එක්සත් ජාතීන්ගේ සංවිධානය විසින් 2009 වසරේ සිට සෑම වසරකම ජූනි මස 08 වන දින ජගත් සාගර දිනය ලෙසට ප්‍රකාශ කර ඇත .
ඒ අනුව යමින් ශ්‍රී ලංකා වැඩ 2009 වර්ෂයේ සිට අඛණ්ඩව ජගත් සාගර දිනය සැමරීම සිදු කරගෙන ලබන අතර , මෙම වසරේදීද ලෝක ප්‍රජාව සමග " පිවිතුරු සයුරක් - නිරෝගිමත් ලොවක් " යන තේමාව යටතේ එම දිනය සැමරීමට සමුද්‍රීය පරිසර ආරක්ෂණ අධිකාරිය විසින් කටයුතු සූදානම් කර ඇත .
මේ අනුව 2016 ජූනි මස 08 වන දිනට යෙදෙන ලෝක සාගර දිනය නිමිත්තෙන් සංවිධානය කරනු ලබන ජාතික වැඩසටහන ගරු මෛත්‍රීපාල සිරිසේන මැතිතුමාගේ ප්‍රධානත්වයෙන් අදදින පෙ . ව . 7 . 00ට කොළඹ විහාර මහා දේවී උද්‍යානයේදී ආරම්භ වේ .
සාගරයෙන් වටවූ දිවයිනක් වශයෙන් ශ්‍රී ලංකාවට ජගත් සාගර දිනය අතිශය වැදගත් වන අතර , එහි වැදගත්කම ජනතාවට අවබෝධ කිරීමට මෙය මහඟු අවස්ථාවකි .
එබැවින් ජනාධිපතිතුමාගේ උපදෙස් අනුව 2016 ජූනි මස 08 වන දිනට යෙදෙන ජගත් සාගර දින ජාතික වැඩසටහනට සමගාමීව සියලු වෙරළබඩ දිස්ත්‍රික්කයන්හි සුදුසු වැඩසටහන් දිස්ත්‍රික් මට්ටමින් සංවිධානය කිරීමට කටයුතු කරන ලෙසට ඉල්ලා සිටිමි .
ශ්‍රී ලංකා විදුලි සංදේශ නියාමන් කොමිෂන් සභාවේ කාර්ය භාර්යය හා එමගින් ලබා ගත හැකි සේවා සම්බන්ධයෙන් මහජනතාව දැනුවත් කිරීමේ වැඩ සටහන .
උක්ත කරුණ සම්බන්ධයෙන් ඔබේ සමාංක හා 2016 . 04 . 08 දිනැතිව කළුතර දිස්ත්‍රික් ලේකම් වෙත ඉදිරිපත් කර තිබූ ලිපිය හා බැදේ .
ඒ අනුව 2016 . 04 . 24 දින පෙරවරු 9 . 30ට පැවැත්වෙන කොට්ඨාස දින රැස්වීමේදී කෙටි වෙලාවක් මෙම කාර්යාලයේ නිලධාරීන් දැනුවත් කිරීම සඳහා වැඩමුළුව පැවැත්වීමට අවස්ථාව ලබා දිය හැකි බව කාරුණිකව සඳහන් කරමි .
ප්‍රාදේශීය ලේකම් , ප්‍රාදේශීය ලේකම් කාර්යාලය , උකුවෙල .
මු . පි . මා . 681 පිම්බුරුපතේ කැ . අ . 85 දරන ඉඩම පැවරීම .
ඔබ ප්‍රාදේශීය ලේකම් කොට්ඨාසයේ අංක 32 , දිවුල්ලෑව ශ්‍රී කොළණිය , හිලොගම , නිකවැරටිය යන ලිපිනයේ පදිංචිව සිට දැනට මියගොස් ඇති හේරත් මුදියන්සේලාගේ දිසානායක මහතාගේ පියාට ඉහත ඉඩම සඳහා ඉඩම් සංවර්ධන ආඥාපනත යටතේ බලපත්‍රයක් ලබා දී ඇත .
ඉහත ඉඩමේ ඊළඟ උරුමකරු මිය ගිය ඒ . එම් . දිසානායක මහතා වේ .
ඔහුගේ කලත්‍රයා හා දරුවන් පිළිබඳ විස්තර පළාත් ඉඩම් කොමසාරිස් වෙත යැවීමට අවශ්‍ය වී ඇත .
එම නිසා ඒ . එම් . දිසානායක මහාතාගේ පවුලේ අය පිළිබඳ විස්තර වාර්තාවක් මා වෙත ලැබීමට සලස්වන ලෙස කාරුණිකව දන්වා සිටිමි .
( විස්තර ලේඛනය අමුණා ඇත .
) ඩබ්ලිව් . එම් . ඩබ්ලිව් . කේ . සෙනරත් , ප්‍රධාන රාජ්‍ය කළමණාකාර , උකුවෙල ප්‍රාදේශීය ලේකම් වෙනුවට .
ත්‍රීකුණාමලය නාවික හමුදා ආයතනයේ සේවය කරමින් සිටයදි ධූරය හැරගිය / සේවය අවසන් කල සේවකයින් පිළිබඳ විස්තර ලබා ගැනීම උක්ත කරුණ සම්බන්ධව ඔබ මා වෙත එවන ලද මගේ සමංක හා 2015 . 07 . 15 දිනැති ලිපිය පහත පරිදි සංශෝධනය කරමි .
මේ පිළිබඳව 765 ඒ සීන්වත්ත ග්‍රාම නිලධාරි මහත්මිය විසින් පහත සඳහන් පරිදි වාර්තා කර ඇත .
( අදාළ ග්‍රාම නිලධාරි වාර්තාවේ ඡායා පිටපතක් මේ සමඟ අමුණා එවමි .
) ග්‍රාම නිලධාරි මහත්මිය විසින් එම එෆ් . පී . එස් . සිල්වා මහතාගෙන් ලබා ගත් තොරතුරු අනුව ඔහු පවසා ඇත්තේ මීට වසර කිහිපයකට පෙර ඔහු ත්‍රීකුණාමලය නාවික හමුදා ආයතනයේ සේවය කරමින් සිටි බවද , දැනට කොළඹ රහල කඳවුරේ සේවය කරන බවත්ය .
ඒ අනුව අවශ්‍ය කටයුතු සඳහා සංශෝධන ලිපිය කාරුණිකව ඉදිරිපත් කරමි .
මැනුම් ඉල්ලීම් විස්තර ලබා ගැනීම .
දීර්ඝකාලීන බදු මත ලබා දී ඇති පහත සඳහන් බදු කරුවන්ගේ ඉඩම් මැනුම් කටයුතු සිදු කිරීම පිණිස විස්තර ලබා ගැනීමට මේ සමඟ එවන ආකෘති පත්‍රය සම්පූර්ණ කර මා වෙත ලබා දෙන මෙන් දන්වමි .
රාජ්‍ය කළමනාකරණ සහකාර 111 ශ්‍රේණියේ තනතුර භාර ගැනීම සහ රාජකාරි සඳහා වාර්තා කිරීම .
ඒකාබද්ධ සේවා අධ්‍යක්ෂ ජනරාල්ගේ අංක හා පත්වීම් ලිපිය පරිදි ඉහත නම සඳහන් නිලධාරිනිය විසින් රාජ්‍ය කළමනාකරණ සහකාර 111 ශ්‍රේණිය තනතුර භාර ගැනීම සහ රාජකාරි සඳහා වාර්තා කිරීම සඳහන් කරමින් රාජ්‍ය සේවා කොමිෂන් සභා කාර්ය පටිපාටික රීති 03 සහ 04 පරිශිෂ්ටය ප්‍රකාරව ඉදිරිපත් කර ඇති වාර්තා අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
පිටපත් : ලේකම් , ස්වදේශ කටයුතු අමාත්‍යාංශය කරු . දැ . ගැ . පි අධ්‍යාපන අධ්‍යක්ෂ , කලාප කාර්යාලය , කළුතර - කරු . නිලධාරිනියගේ පෞද්ගලික ලිපිගොනුව , නිවාඩු විස්තර එවීම සඳහා විදුහල්පති බාලිකා විද්‍යාලය - කරු . දැ . ගෑ . පි හා අ . ක . ස සහකාර් ප්‍රාදේශීය ලේකම් - මාරු . දැ . ගැ . පි ගණකාධිකාරී - කරු . දැ . ගැ . පි හා අ . ක . ස නිවාඩු විෂය භාර නිලධාරී - එම 197654302332 දරන ජාතික හැඳුනුම්පතේ ලිපිනය නිවැරදිව සඳහන් නොවීම .
CE 508669 දරන කරවිට විදානෙලාගේ මංගලිකා යන අයගේ හැඳුනුපත් අයදුම්පත 1 / 7 / 8 / 284 / F - I - 2016 . 04 . 01 ගොණුවෙන් ( ලියාපදිංචි තැපැල් අංකය හා දිනය : 1943 - 2016 . 04 . 04 ) ඉදිරිපත් කිරීමෙන් අනතුරුව නිකුත් කරනු ලැබූ 197654302332 දරන ජාතික හැඳුනුම්පතේ ලිපිනය නිවැරදිව සඳහන් වී නොමැත .
එබැවින් හැඳුනුම්පතෙහි නිවැරදි ලිපිනය ඇතුළත් කර දෙන ලෙස ඉල්ලා සිටින අතර අදාළ ග්‍රාම නිලධාරී වාර්තාව අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
රාජ්‍ය කළමනාකරණ සහකාර 111 තනතුර .
රාජ්‍ය කළමනාකරණ සහකාර 111 තනතුරට උසස් කිරීම මත වැටුප යථාවත් කිරීම .
ඒකාබද්ධ සේවා අධ්‍යක්ෂ ජනරාල්ගේ අංක පී . එම් . එස් - හා 2016 . 02 . 16 දිනැති පත්වීම් ලිපිය අනුව 2016 . 03 . 01 දින සිට රාජ්‍ය කළමනාකරණ සහකාර 111 ශ්‍රේණියට පත් කර ඇති ඔබගේ වැටුප පහත පරිදි යථාවත් කරමි .
රා . පරි . ලේ . 03 / 2016 අනුව කාර්යාල විදේශ සේවයට හිමි වැටුප් පරිමාණය - රු . 24250 - 10 X 250 - 10 X 270 - 10 X 300 - 12 X 330 - 36410 / = කාර්යාල විදේශ සේවයට හිමි වැටුප් ඛණ්ඩය - පී . එල් 1 - 2016 , රාජ්‍ය කළමනාකරණ සහාකාර තනතුරට හිමි වැටුප් පරිමාණය - රු . 28940 - 10 X 300 - 11 X - 10 X - 10 X - 47990 / = , රාජ්‍ය කළමනාකරණ සහාකාර තනතුරට හිමි වැටුප් පරිමාණය - එම් . එන් 2 - 2016 , කාර්යාල විදේශ සේවයේ 111 තනතුරෙහි 2016 . 02 . 29 දිනට ලබමින් සිටි වැටුප - රු . 15110 / = , 2016 . 03 . 01 දින සිට රාජ්‍ය කළමනාකරණ සහකාර 111 තනතුරට උසස් වීම මත ආයතන සංග්‍රහයේ VII පරිච්ඡේදයේ 5 : 5 වගන්තිය අනුව , 2016 . 03 . 01 දින සිට ඔබට හිමි යුතු වැටුප - රු . 16980 / = , 2016 . 03 . 01 දිනට ගෙවිය යුතු ගැළපීමේ දීමනාව - රු . 9859 / = , උපයාගත් වැටුප් වර්ධක අගය -රු . 1006 . 03 , සාවද්‍ය වර්ගීකරණයක් හෝ ගණනය කිරීමක් හෝ වෙනත් වරදක් හේතුවෙන් හෝ වැඩිපුර ගෙවීමක් සිදුව ඇති අනාවරණය වුවහොත් එම මුදල ආපසු අය කිරීමට යටත් වන බව ද සැලකුව මැනවි .
ඔබගේ මතු වේතනික දිනය මාර්තු 01 දින වේ .
විශ්‍රාම වැටුප් ගෙවීම .
කාර්යාල විදේශ සේවය 1 ( විශ්‍රාමික ) .
උක්ත කරුණ සම්බන්ධ මගේ සමාංක හා 2016 . 05 . 04 දිනැති ලිපියට අමතර වශයෙනි .
02 . 2016 . 06 . 01 දිනැති විශ්‍රාම වැටුප් චක්‍රලේඛ 03 . / 2016 ( සංශෝධන 1 ) පරිදි වැටුප් වර්ධක අගය දින 366ට ගණනය කර මගේ සමාංක හා 2016 . 05 . 04 දිනැති ලිපිය හා ඒ සමග ඔබ වෙත යොමු කර ඇති සියලුම ලියවිලි ද නැවත මේ සමඟ කාරුණිකව ඉදිරිපත් කරමි .
විශ්‍රාම වැටුප් සකස් කිරීම .
- මයා - කාර්යාල විදේශ සේවය 111 ( විශ්‍රාමික ) .
මෙම කාර්යාලයට අනුයුක්තව සේවය කර 2013 . 05 . 23 දින වයස අවුරුදු 60 සම්පූර්ණ වීම මත විශ්‍රාම ලැබූ ඉහත නම සඳහන් නිලධාරී මහතාගේ විශ්‍රාම වැටුප් සකස් කිරීම සම්බන්ධයෙනි .
ඒ මහතා 1995 . 05 . 16 දින සිට 1999 මැයි මස දක්වා පුද්ගලයින් ලියාපදිංචි කිරීමේ දෙපාර්තමේන්තුවට අනුයුක්තව අනියම් කාර්යාල කම්කරුවෙකු වශයෙන් සේවය කර ඇති අතර , 1998 . 08 . 02 දින සිට රාජ්‍ය ආරක්ෂක අමාත්‍යාංශය විමසීම් කාර්යාල විදේශ සේවයේ 11 තනතුරට පත් කර නැවතත් පුද්ගලයින් ලියාපදිංචි කිරීමේ දෙපාර්තමේන්තුවට අනුයුක්ත කර ඇත .
නිලධාරියා වෙත නිකුත් කර ඇති අනියම් පත්වීම් ලිපිය ඔහුගේ පෞද්ගලික ලිපිගොනුවේ ගොනු ගත කර නොමැති අතර පුද්ගලයින් ලියාපදිංචි කිරීමේ දෙපාර්තමේන්තුවේ ද සොයා ගත නොහැකි බව මට ද පිටපතක් සහිතව විශ්‍රාම වැටුප් අධ්‍යක්ෂ ජනරාල් වෙත දැනුම් දී ඇත .
ඒ මහතා එම දෙපාර්තමේන්තුවේ සේවය කරන ලද කාලයට අදාළව ( 1995 ජූනි මාසයේ සිට 1999 මැයි මාසය දක්වා ) පොදු 226 ආකෘතිය පරිදි සකස් කරන ලද චර්යා සටහන් පත් හා ඔහුට ගෙවන ලද දෛනික වැටුප් පිළිබඳ තොරතුරු එම දෙපාර්තමේන්තුව විසින් මා වෙත යොමු කර ඇත .
නිලධාරියා කාර්යාල විදේශ සේවයේ 111 තනතුරට පත් වන විට වයස අවුරුදු 45 සම්පූර්ණ වීම හා 1999 මැයි මස සිට 1999 අගෝස්තු මාසය අතර කාලය තුල ඔහු රාජකාරි සඳහා වාර්තා කිරීම පිළිබඳ තොරතුරු පුද්ගලයින් ලියාපදිංචි කිරීමේ දෙපාර්තමේන්තුව සතුව නොමැති වීම හේතුවෙන් ඔහුගේ විශ්‍රාම වැටුප් සකස් කිරීම ගැටලු සහගත තත්ත්වයකට පත් වී ඇත .
එබැවින් 1978 . 06 . 14 දිනැති රාජ්‍ය පරිපාලන චක්‍රලේඛ 121 හි 5 : 4 අනුව මෙය විශේෂ අවස්ථාවක් සේ සලකා විශ්‍රාම වැටුප් සකස් කිරීම පිළිබඳ අවශ්‍ය නිර්දේශ ඉදිරිපත් කිරීම සඳහා මෙම කාර්යාල සහකාර ප්‍රාදේශීය ලේකම්ගෙන් සහ පරිපාලන නිලධාරීන්ගෙන් සමන්විත පරීක්ෂණ කමිටුවක් පත් කිරීමට අනුමැතිය ලබා දෙන ලෙස කාරුණිකව ඉල්ලා සිටිමි .
මෙම කාර්යාලයට අනුයුක්තව සේවය කරන ඉහත නම සඳහන් නිලධාරිනිය / නිලධාරියා විසින් ජාතික රක්ෂණ භාර අරමුදලේ දායකත්වය ලබා ගැනීම සඳහා සම්පූර්ණ කර මා වෙත භාර දී ඇති අයදුම්පත සහ පහත දක්වා ඇති ලියවිලි අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
අග්‍රභාර අයදුම්පත .
නිලධාරිනියගේ / නිලධාරියාගේ අංක - දරන උප්පැන්න සහතිකයේ සහතික කළ ඡායා පිටපතක් .
නිලධාරිනියගේ / නිලධාරියාගේ / පියාගේ / මවගේ / ස්වාමි පුරුෂයාගේ / භාර්යාවගේ / දරුවන්ගේ අංක - දරන උප්පැන්න සහතික වල සහතික කළ ඡායා පිටපත් .
නිලධාරිනියගේ / නිලධාරියාගේ අංක V දරන ජාතික හැඳුනුම්පත හා කලත්‍රයාගේ V දරන ජාතික හැඳුනුම්පතේ සහතික කල ඡායා පිටපත් .
නිලධාරිනියගේ / නිලධාරියාගේ අංක දරන විවාහ සහතිකයේ සහතික කළ ඡායා පිටපතක් .
නිලධාරිනියගේ / නිලධාරියාගේ මාසයට අදාළ වැටුප් පතෙහි සහතික කළ ඡායා පිටපතක් .
නිලධාරිනියගේ / නිලධාරියාගේ ස්ථිර පත්වීම් ලිපියේ සහතික කළ ඡායා පිටපතක් .
2016 වර්ෂය සඳහා සුරාබදු බලපත්‍ර නිකුත් කිරීම සම්බන්ධව උක්ත කරුණ සම්බන්ධව ඔබේ අංක සසුකෝ / මප / සු . බලපත්‍ර / 2016 හා 2016 / 01 / 21 දිනැති ලිපිය හා බැදේ .
ඉල්ලා ඇති තොරතුරු අදාළ ආකෘතියට අනුව සකස් කර මේ සමඟ එවන බව කාරුණිකව දන්වා සිටිමි .
වෛද්‍ය ප්‍රතිකාර ලබා ගැනීම සඳහා ජනාධිපති අරමුදලින් මූල්‍යාධාරක් ඉල්ලීම .
ඉහත කරුණු සම්බන්ධයෙන් ඔබේ සමානක හා 2016 . 05 . 05 දිනැති ලිපිය හා බැඳේ .
ඡේද අංක 08 - පවුලේ තොරතුරු හා ආදායම් මාර්ග අයදුම්පත ඉදිරිපත් කර ඇත්තේ රෝගියාගේ සොහොයුරිය විසිනි .
රෝගියාගේ පවුලේ සාමාජික සංඛ්‍යාව එක අයෙකි .
රෝගියා පමණි .
රෝගියා අවිවාහක , රැකියාවක් නොකරන අයෙකි .
වෙනත් ආදායම් මාර්ග නොමැත .
ඡේද අංක 09 - නිශ්චල හා චංචල දේපළ රෝගියා පදිංචි ඉඩම සහිත නිවසේ වටිනාකම රු . 200000 / - කි .
චංචල දේපළ නොමැත .
බැංකු ගිණුම් නොමැත .
ඡේද අංක 10 - අසනීපය සඳහා ආධාර ලබා ගන්නා / ලබා ගෙන ඇති ආකාරය ශල්‍යකර්මය කරාපිටිය ශික්ෂණ රෝහලේදී සිදු කිරීමට බලාපොරොත්තුවේ .
මේ සඳහා වෙනත් ආධාර නොමැත .
ඡේද අංක 12 - ජනාධිපති අරමුදලින් මීට පෙර ආධාර ලබා ගෙන තිබේ‍ද යන්න මේ රෝගියා මීට පෙර ජනාධිපති අරමුදලින් ආධාර ලබා ගෙන නොමැත .
එබැවින් ඉහත කරුණු සලකා බලා රෝගියාගේ ශල්‍යකර්මය වෙනුවෙන් ජනාධිපති අරමුදලින් මූල්‍යාධාර දීම සුදුසු බව නිර්දේශ කරමි .
වැන්දඹු අනත්දරු දායක මුදල් අය කිරීම සම්බන්ධ විස්තර .
උක්ත කරුණට අදාළව ඔබගේ අංක 3 / 5 / 18 / 2013 හා 2013 . 09 . 20 දිනැති ලිපිය හා බැඳේ .
එම ලිපිය ඉල්ලා ඇති පළාත් සභා නිලධාරීන්ගේ 2016 ජූනි මස අය කරන ලද වැන්දඹු අනත්දරු දායක මුදල් අය කිරීම සම්බන්ධ වාර්තාව මේ සමඟ එවන බව කාරුණිකව දන්වමී .
කොමඩ් සහිත රෝද පුටුවක් ලබා දීම .
ඔබ විසින් ඉල්ලුම් කරන ලද කොමඩ් සහිත රෝද පුටුවක් ලබා ගැනීම සඳහා සඳුදා හෝ බදාදා දින පෙ . ව . 9 . 00 සිට ප . ව . 3 . 00 දක්වා වූ කාලය තුල ජාතික හැඳුනුම් පත ද රැගෙන ඔබ හෝ භාරකරු සමාජ සංවර්ධන අංශයට පැමිණෙන මෙන් කාරුණිකව දන්වා සිටිමි .
අධ්‍යාපන ආධාර - 2016 .
ඔබගේ දරුවාට හිමි ඉහත ආධාර මුදල ලබා ගැනීම සඳහා සතියේ බදාදා දිනක මෙම කාර්යාලයේ සමාජ සංවර්ධන අංශයට පැමිණෙන මෙන් කාරුණිකව දන්වමි .
ඔබගේ අත්සන සහතික කරන ලද ග්‍රාම නිලධාරි ලිපියද , ජාතික හැඳුනුම්පතද රැගෙන එන්න .
සේවය කරන බව සහතික කිරීම .
ඉහත නම සඳහන් නිලධාරියා 2006 . 06 . 01 දින සිට මුදල් අමාත්‍යාංශය යටතේ මෙම කාර්යාලයට අනුයුක්තව ස්ථිර හා විශ්‍රාම වැටුප් සහිත සැලසුම් ක්‍රියාත්මක කිරීමේ සහකාර තනතුරේ සේවය කරන බව සහතික කරමි .
මෙම ලිපිය නිලධාරියාගේ හැඳුනුම්පතට තනතුර ඇතුළත් කර ගැනීම සඳහා එම නිලධාරියා විසින් කරන ලද ඉල්ලීම මත නිකුත් කරන ලදී .
රාජ්‍ය කළමනාකරණ සහාකාර 111 ශ්‍රේණියේ තනතුර භාරගැනීම සහ රාජකාරි සඳහා වාර්තා කිරීම ඒකාබද්ධ සේවා අධ්‍යක්ෂ ජනරාල්ගේ අංක PMAS / 65737 හා 2016 . 02 . 16 දිනැති පත්වීම් ලිපිය පරිදි ඉහත නම සඳහන් නිලධාරිනිය විසින් රාජ්‍ය කළමනාකරණ සහකාර 111 ශ්‍රේණිය තනතුර භාර ගැනීම සහ රාජකාරි සඳහා වාර්තා කිරීම සඳහන් කරමින් රාජ්‍ය සේවා කොමිෂන් සභා කාර්ය පරිපාටික රීති 03 සහ 04 පරිශිෂ්ටය ප්‍රකාරව ඉදිරිපත් කර ඇති වාර්තා අවශ්‍ය කටයුතු සඳහා මේ සමඟ කාරුණිකව ඉදිරිපත් කරමි .
බිම්මල් නිෂ්පාදනය සහ බිම්මල් ආශ්‍රිත රෝග පිළිබඳ පුහුණු වැඩසටහන .
බේරුවල ප්‍රාදේශීය ලේකම් කොට්ඨාසයේ විදාතා සම්පත් මධ්‍යස්ථානය මගින් බිම්මල් වගාව පිළිබඳව හා බිම්මල් ආශ්‍රිත රෝග පිළිබඳව දැනුවත් කිරීමේ පුහුණු වැඩ සටහනක් 2016 / 06 / 23 දින පෙ . ව . 9 . 00 සිට ප . ව . 2 . 00 දක්වා බේරුවල විදාතා සම්පත් මධ්‍යස්ථාන ශ්‍රවණාගාරයේදී පැවැත්වීමට කටයුතු සූදානම් කර ඇත .
ව්‍යාපාරයක් ලෙස බිම්මල් වගාව ආරම්භ කිරීමට අදහසක් ඇති හා දැනට ව්‍යාපාරයක් ලෙස බිම්මල් වගාව කරගෙන යන අයට ඉතාමත් වැදගත් වන මෙම වැඩමුළුව සඳහා සහභාගී වන මෙන් කාරුණිකව දන්වමි .
සහභාගී වීමට කැමති වෙනත් අය සිටියි නම් මේ සඳහා සහභාගී විය හැකි බව තවදුරටත් දන්වමි .
ගෘහස්ත රැකියා සඳහා විදේශගත වන කාන්තාවන්ගේ පවුල් පසුබිම පිළිබඳව වාර්තාව ලබා ගැනීම .
වතු ප්‍රජාවට අයත් කාන්තාවන් සඳහා පවුල් පසුබිම් වාර්තාව ලබා දීමේ දී ඔවුන්ගේ පදිංච්ය පිළිබඳව සහතිකය අදාළ වතු අධිකාරී වෙතින් ලබා ගැනීමට සලස්වන ලෙස ප්‍රාදේශීය ලේකම්වරුන් මා වෙත කරන ලද ඉල්ලීම සලකා බැලීමෙන් අනතුරුව , 2014 / 03 / 06 දිනැතිව මා විසින් ඔබ වෙත එවන ලද පවුල් පසුබිම් වාර්තා අයදුම් පත්‍රයේ ( ඇමුණුම 1 සහ ඇමුණුම 2 ) පහත සඳහන් සංශෝධනය සිදු කිරීමට තීරණය කරන ලදී .
පදිංචිය සහ සිවිල් තත්ත්වය නිවැරදි බව සහතික කරමි / නොකරමි " යටතේ ඇති ග්‍රාම නිලධාරී අත්සන හා නිලමුද්‍රාව යන්න " ග්‍රාම නිලධාරී අත්සන හා නිලමුද්‍රාව / වතු අධිකාරී අත්සන හා නිලමුද්‍රාව " ලෙස සංශෝධනය කරමි .
මෙම ලිපිය නිකුත් කිරීමෙන් අනතුරුව වතු ප්‍රජාවට අයත් කාන්තාවන් පමණක් සිය පදිංචිය අදාළ වතු අධිකාරී මගින් සහතික කරගෙන ඉදිරිපත් කල යුතු අතර ඔවුන් සඳහා ග්‍රාම නිලධාරි විසින් පදිංච්ය සහතික කිරීම අවශ්‍ය නොවේ .
සංශෝධිත පවුල් පසුබිම් වාර්තා අයදුම් පත්‍රය ඇමුණුම් 1 හා ඇමුණුම් 2 ලෙස ඔබ වෙත මේ සමඟ යොමු කරන අතර මින් ඉදිරියට මෙම අයදුම්පත්‍රය පමණක් භාවිතා කරන ලෙසද මේ පිළිබඳව අදාළ සියලු පාර්ශවයන් දැනුවත් කරන ලෙසද කාරුණිකව දන්වමි .
වෛද්‍ය ආධාර ලබා දීම .
බී . ශානිකා ප්‍රනාන්දු දැරිය සායනවලට රැගෙන යාම පිණිස සමාජ සේවා අමාත්‍යාංශය මගින් ලබා දී ඇති ආධාර මුදල ලබා ගැනීම සඳහා ජාතික හැඳුනුම් පතද රැගෙන සමාජ සේවා අංශයට පැමිණෙන මෙන් දන්වා සිටිමි .
ඔබ අමාත්‍යාංශයේ සිට මෙම කාර්යාලය වෙත ස්ථාන මාරු වී පැමිණි ඉහත නම සඳහන් නිලධාරිනිය රාජ්‍ය කළමනාකාරණ සහකාර සේවයේ 111 පන්තියට උසස් වීම මත වැටුප් යථාවත් කරන ලද ඔබේ අංක දිනැති ලිපිය සම්බන්ධවයි .
රාජ්‍ය පරිපාලන චක්‍රලේඛ 3 / 2016 පරිදි එම නිලධාරිනියගේ වැටුප රේජිස්ට්‍රාර් ඡනරාල් දෙපාර්තමේන්තුව විසින් පරිවර්තනය කර ඇති එම ලිපිය නිලධාරිනියගේ පෞද්ගලික ලිපිගොනුවේ පිටු අංක 116 හි ගොනු කර ඇත .
ඒ අනුව නිලධාරිනියගේ උසස්වීම මත වැටුප යථාවත් කල යුතු වුවත් ඔබ විසින් 2015 . 12 . 31 දිනට නිලධාරිනියට ගෙවන ලද වැටුපට අනුව උසස් වීම සඳහා වැටුප් සකස් කර නැවත රාජ්‍ය පරිපාලන චක්‍රලේඛ අංක 3 / 2016 අනුව වැටුප පරිවර්තනය කර ඇත .
එම ලිපියේ රාජ්‍ය පරිපාලන චක්‍රලේඛ අංක 3 / 2016 උප ලේඛන iv පිළිබඳ සඳහන් වන නමුදු එම උප ලේඛනයේ ගරු අමාත්‍යවරුන්ගේ පෞද්ගලික කාර්ය මණ්ඩලයේ වැටුප හා අමාත්‍යාංශ ලේකම්වරුන්ගේ සම්බන්ධීකරන ලේකම්වරුන්ගේ වැටුප පිළිබඳ සඳහන් වන අතර එහි රාජ්‍ය කළමනාකරණ සහාකාර නිලධාරීන්ගේ වැටුප පිළිබඳ සඳහන් නොවේ .
එමෙන්ම උසස්වීම මත වැටුප යථාවත් කිරීම ආයතන සංග්‍රහයේ VII පරිච්ඡේදයේ 5 : 4 වගන්තිය පරිදි සිදු කළයුතු බැවින් මේ පිළිබඳ සොයා බලා නිලධාරිනියගේ වැටුප් නිවැරදිව සකස් කිරීමට කටයුතු සිදු කරන මෙන් කාරුණිකව ඉල්ලා සිටිමි .
ඒ සඳහා ඔබේ අංක දරන ලිපිය පරිදි නිලධාරිනියගේ පෞද්ගලික ලිපි ගොනුවට නැවත මේ සමඟ ඔබ වෙත යොමු කරමි .
ඉඩම් සංවර්ධන අගනා පනත යටතේ නිකුත් කරන ලද දීමනාපත්‍රය නිකුත් කිරීම උක්ත කරුණ සම්බන්ධව ඔබේ අංක සිපිසි / එල්සි / එල්දී / 1 / 23 / 64 හා 2016 / 01 / 22 දිනැති ලිපිය හා බැදේ .
එම ලිපිය සඳහන් පරිදි පහත සඳහන් ලියවිලි මේ සමග එවන බව කාරුණිකව දන්වා සිටිමි .
ආකෘති පත් 02 ක් ( සහතික කල ) බලපත්‍ර 02 ක් ( සහතික කල ) ( නම නිවැරදි ) රේඛා චිත්‍ර 02 ක් ආකෘති පත් 02 ක් ‍‍ලෙජරයේ පිටපතක් .
අඩු ආදායම්ලාභීන් සඳහා ස්වයං රැකියා උපකරණ ලබා දීම .
බස්නාහිර පළාත් සභා ගරු මන්ත්‍රී - මැතිතුමා විසින් අඩු ආදායම්ලාභීන් ලෙස ලබා දීම සඳහා මා වෙත ඉදිරිපත් කර ඇති නාම ලේඛනයේ ඔබගේ නමද ඉදිරිපත් කර ඇති බව සතුටින් දන්වමි .
ඒ සඳහා අදාළ ග්‍රාම නිලධාරි වාර්තාව පහත සඳහන් ආකෘතියට අනුව නිර්දේශකර 2010 . 05 . 08 දින මෙම කාර්යාලයේ සැලසුම් අංශයට ගෙනවිත් භාර දෙන ලෙස කාරුණිකව ඉල්ලමි .
මාතලේ / ප්‍ර / 611 දරන දීමනාපත්‍රය පැවරීම .
ඔබ ප්‍රාදේශීය ලේකම් කොට්ඨාසයේ මොණරාගල උඩුකුඹුර පාර , අංක 1 / 49 ලිපිනයේ පදිංචි ( පැරණි ලිපිනය අංක 1 / 49 වන්දකුඹුර මොණරාගල ) පදිංචි කැකුලාවල ගෙදර නිමල් ජයවර්ධන නැමැති අයට මෙම ප්‍රාදේශීය ලේකම් කොට්ඨාසයේ වරකාමුර ඒ ජනපදයේ පිහිටි ඉහත ඉඩම් අයත්ව ඇත .
ඔහු මෙම ඉඩමේ පදිංචි ෂෙරිප්දීන් මොහොමඩ් මත්රුප් නමැති අයට බැහැර කර දෙන ලෙස ඉල්ලීමක් ඉදිරිපත් කර ඇත .
මේ සම්බන්ධව කැකුලාවල ගෙදර නිමල් ජයවර්ධන නමැති අයගෙන් වාචික ප්‍රකාශයක් සටහන් කරගෙන සහතික කර මා වෙත එවන ලෙස කාරුණිකව ඉල්ලා සිටිමි .
උපාධිධාරී අභ්‍යාසලාභීන් වසම් සඳහා අනුයුක්ත කිරීම 2016 . 01 . 28 වන දින මෙම කාර්යාලයේ පුහුණුවට වාර්තා වහාම ක්‍රියාත්මක වන පරිදි ග්‍රාම නිලධාරි වසම සඳහා අනුයුක්ත කරමි .
ඒ අනුව සහකාර අධ්‍යක්ෂ ( සැලසුම් ) වෙත වාර්තා කරන්න .
තවද අභ්‍යාසලාභී කාලය තුළ බැවින් කාර්යාල පැමිණීම සටහන් කර බැහැර රාජකාරි අනුමත කරවාගෙන ක්ෂේත්‍රයට යා යුතුය .
නිවාස සැදීම සඳහා රජයේ ඉඩම් කොටසක් ලබා දීම .
ඔබ සංවිධානය මගින් පහත නම් සඳහන් අය වෙත නිවාස ඉඳිකර ලබා දීමට කටයුතු කරන බව මා වෙත දන්වා තිබේ .
එබැවින් , එම නිවාස තැනීමට අවශ්‍ය බිම් කැබලි 02 ක් රජයේ ඉඩමකින් ලබා දීමට කටයුතු කරන බව ඔබට මෙයින් කාරුණිකව දන්වා සිටිමි .
උපකරණ ලබා ගැනීම .
ඔබ විසින් ඉල්ලුම් කරන ලද උපකරණය මෙම කාර්යාලයට ලැබී ඇත .
එම උපකරණය ලබා ගැනීම පිණිස හැඳුනුම්පත ද රැගෙන සතියේ දිනවල පෙ . ව . 9 . 00 සිට ප . ව . 3 . 00 දක්වා මෙම කාර්යාලයේ සමාජ සංවර්ධන අංශය වෙත පැමිණෙන මෙන් කාරුණිකව දන්වා සිටිමි .
වහාම සේවයට වාර්තා කරන ලෙස දැන්වීම .
වැටුප් රහිත ප්‍රසූත නිවාඩු ඉල්ලමින් ඔබ විසින් 2016 . 01 . 17 වන දින කාර්යාලය වෙත යොමු කරන ලද 2016 . 01 . 08 දිනැති ලිපිය හා බැඳේ .
මෙම කාර්යාලයේ දැනට අධික පුරප්පාඩු ප්‍රමාණයක් පවතින බැවින් සහ ප්‍රසූත නිවාඩු ලබා ගැනීමට ආසන්න බැවින් ඔබට වැටුප් රහිත ප්‍රසූත නිවාඩු අනුමත කල නොහැක .
ඒ අනුව වහාම සේවයට වාර්තා කරන ලෙස කාරුණිකව දන්වා සිටිමි .
ආකෘතිය : - ( විෂය භාර ලිපිකරු යුතු වේ .
) ගම හෝ ජනපදය , ග්‍රාම සේවා නිලධාරි වසම , සිතියම් අංකය , කට්ට අංකය , ඉඩමේ ප්‍රමාණය , බලපත්‍ර අංකය , කට්ටකරුගේ නම ( ලෙජරය අනුව ) , පසු උරුමකරුගේ නම ( ලෙජරය අනුව පසු උරුමකරුවකු සිටි නම් ) ග්‍රාම සේවා නිලධාරි / ක්ෂේත්‍ර උපදේශක විසින් පහත කරුණු සම්පූර්ණ කල යුතු වේ .
ක්ෂේත්‍ර පරීක්ෂණ කළ දිනය , බලපත්‍රකරු ජීවත්ව සිටි ද? , බලපත්‍රකරු ඉඩම් භුක්ති විඳින්නේද? , බලපත්‍රකරු මිය ගොස් ඇත නම් මිය ගිය දිනය , ඉඩම් භුක්ති විඳින්නේ බලපත්‍රකරු නොවේ නම් ඉඩම් භුක්ති විඳින අයගේ නම , ඉඩම් භුක්ති විඳින අය මිය ගිය අයගේ ස්වාමි පුරුෂයාද / භාර්යාවද / පසු උරුමකරු ද යන වග , ඉහත vi යටතේ අයත් නොවේ නම් භුක්ති විඳින අය 03 වන උප ලේඛනය යටතේ ඥාතියෙක් ද? එසේ නම් ඥාති සම්බන්ධය , ඉඩම් භුක්ති වින්දිනී ( vi ) හා ( viii ) යටතට අයත් නොවන පිටස්තර පුද්ගලයෙක්ද? එසේ නම් භුක්ති විඳින කාලය , ඔහු ගොවි පන්තියට අයත් වන්නේ ද , ඉඩම ගොඩ ඉඩමක් නම් ඉදි කර ඇති නිවාස සංඛ්‍යාව හා පදිංචි පවුල් සංඛ්‍යාව , මඩ ඉඩමක් නම් කොටස් බෙදා ගෙන භුක්ති වින්දීද? එසේ නම් කොටස් කීයද ? එසේ නම් එකිනෙක කොටස් ප්‍රමාණය , ප්‍රාදේශීය ලේකම්ගේ තීරණය : ඉහත ඉඩම් සඳහා - මහතාට / මියට දීමනා පත්‍රයක් නිකුත් කිරීම නිත්‍යානුකූල වේ .
දීමනා පත්‍රයක් නිකුත් කරන්න .
ජීවිත භුක්තිකරු / කාරියගේ නමින් බලපත්‍රයක් ජීවිත භුක්තිකරු ලබා දෙන ලදී .
ඇය ඔහු නමින් 18 වන වගන්තිය යටතේ ජීවිත භුක්තිකරුගේ නම : ඉඩමේ මුල් කට්ටකරු සහ ජීවිත භුක්තිකරු මිය ගොස් ඇත .
පසු උරුමකරු ඉඩම් භුක්තිය නියමිත කාලය තුල දී ලබා ගෙන ඇත .
පසු උරුමකරු වන - නමින් දීමනා පත්‍රය සකස් කරන්න .
ඉඩම් භුක්ති විඳින්නාට නිත්‍යානුකූල හිමිකමක් නැත .
ඉඩමේ අත්සන් කිරීම මත 106 වගන්තිය යටතේ දැන්වීම නිකුත් කරන්න .
1969 අංක 16 දරන පනතින් හා 1981 අංක 27 දරන ඉඩම් සංවර්ධන ( සංශෝධිත ) පනතින් සංශෝධිත ඉඩම් සංවර්ධන ආඥා පනතේ 19 ( 4 ) වගන්තිය යටතේ නිකුත් කරන ලද ප්‍රදාන පත්‍රයෙහි මුල් අයිතිය සහතික කිරීම සභාවේ උකුවෙල ප්‍රාදේශීය ලේකම් කාර්යාලයේ , උකුවෙල ප්‍රාදේශීය ලේකම් කොට්ඨාසයේ , සහකාර ප්‍රාදේශීය ලේකම් / නියෝජ්‍ය ඉඩම් කොමසාරිස් ( අන්තර් පළාත් ) ජේ . එන් . සේනාරත්න වන මම , 1969 අංක 16 දරන පනතින් සහ 1981 අංක 27 දරන ඉඩම් සංවර්ධන ( සංශෝධිත ) පනතින් සංශෝධිත ( 464 වන අධිකාරිය වූ ) ඉඩම් සංවර්ධන ආඥා පනතේ විධි විධාන වලට අනුකූලව මේරි මැග්ඩලින් ද සිල්වා නමින් නිකුත් කරන ලද අංක මාතලේ / ප්‍ර / 7394 දරන ප්‍රදාන පත්‍රයෙහි ප්‍රදාන පත්‍ර ලාභියා වූ ඉහත නම සඳහන් තැනැත්තා මිය ගොස් ඇති බව පිළි ගත් බැවින් එහි එම දීමනා පත්‍ර ලාභියා වන මේරි මැග්ඩලින් ද සිල්වා ගේ පුතා වන එලෝසියස් කෙනත් ගොඩ්ෆ්‍රී ද සිල්වා ට ඉහත සඳහන් අංකය දරන ප්‍රදාන පත්‍රයෙහි මුල් අයිතිය ඉඩම් සංවර්ධන පනතේ 49 හා 72 වගන්ති යටතේ මෙයින් සහතික කරමි .
යථෝක්ත ප්‍රදාන පත්‍රය ලියාපදිංචි කළ පත්ඉරුවේ මෙම මුල් උරුමය සහතික කිරීම ලියාපදිංචි කරන මෙන් කාරුණිකව දන්වා සිටිමි .
මෙම ප්‍රදාන පත්‍රයෙහි ලියාපදිංචිය පිළිබඳව විස්තර පහත දැක්වේ .
මෙම ලිපියේ පිටපත් 03ක් මේ සමඟ එවමි .
අප්‍රිකා මහාද්වීපයේ විශාලතම රාජ්‍යය වන සුඩානයේ 21 වසරක් තිස්සේ පවත්නා සිවිල් යුද්ධය අවසන් කරනු වස් සුඩාන රජය සහ කැරලිකරුවන් අතර , සාම ගිවිසුම් 3 කට පසුගියදා අත්සන් තැබිණි .
සුඩාන ජනතා විමුක්ති හමුදාව නමින් හඳුන්වා ගන්නා මෙම කරලි කණ්ඩායමේ නායක ජෝන් ගැරෑන් , දෙවසරකට පසු පළමු වතාවට ඉක්වාටෝරියාහි ' යෙයි ' නගරයට පැමිණියේ මේ සඳහායි .
දෙපක්ෂය අතර පැවැති සටන් වලදී පාවිච්චි කළ විනාශ වී ගිය යුද ටැංකියක් අසල පැරණි පුපුරණ ද්‍රව්‍ය භාජනයක් මත වාඩි වී සිටින ' යෙයි ' නගර වාසී වැඩිහිටි සුඩාන කාන්තාවකි මේ .
රොයිටර් ලන්ඩන් විත්ති - සුමිත් කඩවතගේ .
ලන්ඩන් නුවර සිට .
සෞඛ්‍ය අමාත්‍යතුමා ගේ ලන්ඩන් හමුව ලෝක සෞඛ්‍ය සංවිධානයේ වාර්ෂික සැසි වාරයට සහභාගි වීම සඳහා ජිනීවා නුවරට සෞඛ්‍ය අමාත්‍ය නිමල් සිරිපාල ද සිල්වා මහතා පෙරළා පැමිණෙන ගමනේ දී මහා බ්‍රිතාන්‍යයේ නිල රාජකාරි කිහිපයකට පසුගිය දා සහභාගි විය .
මෙහි දී ඔහු ගේ ප්‍රධාන කාර්යය වී තිබුණේ ඔක්ස්ෆර්ඩ් විශ්ව විද්‍යාලයේ මහාචාර්ය ඩේවිස් වෙදරෝල් මහතා මුණ ගැසීමයි .
ශ්‍රී ලංකාවේ සිටින ' තැලසීමියා ' රෝගයෙන් පෙළෙන අයට මුදලින් සහ අනෙකුත් සියලුම ආකාරයන් ගෙන් උදව් කරන ඩේවිස් වෙදරෝල් මහතා පසු ගිය කාල සීමාව තුළ තැලසීමියා රෝගීන් විශාල ප්‍රමාණයක් සුව කිරීමට දායක වූවෙකි .
සෞඛ්‍ය අමාත්‍යවරයා ගේ මෙකී හමුවේ දී මෙම රෝගය වැළැක්වීම පිළිබඳ වැඩ කටයුතු සහ ඉදිරි සැලැස්මන් සඳහා මහාචාර්යවරයා ගෙන් උපදෙස් ලබා ගන්නා ලදී .
බංගලාදේශය සුන්බුන් අතරින් මළ සිරුරු 11 ක් මතු වේ .
ඩකාහිදීය පෙරේදා කඩා වැටුණු බංගලාදේශයේ ඩකා අගනුවර පස් මහල් ගොඩනැගිල්ලේ කොන්ක්‍රිට් තට්ටු වලට යට වී මිය ගිය 11 දෙනකුගේ මළ සිරුරු මේ වන විට සොයා ගෙන ඇතැයි විපතට පත්වූවන් ගළවා ගැනීමේ නිරත කණ්ඩායම් පැවසීය .
තවත් 5 දෙනකුගේ මළ සිරුරු සුන්බුන් වලට යට වී ඇතැයි පැවසුණද අනතුර සිදු වී දෙවැනි දිනය වූ ඊයේ වන විට ජීවතුන් අතර සිටින්නන් පිළිබඳ අපේක්ෂා බිඳ වැටී තිබිණැයි සහන කණ්ඩායම් වලින් ප්‍රකාශ වී තිබේ .
ගොඩනැගිල්ලේ දුර්වල ඉදි කිරීම් ක්‍රියාවලිය අනතුරට හේතුව බැව් විශ්වාස කරන පොලිසිය පරීක්ෂණ කටයුතු කඩිනම් කර ඇතැයිද සඳහන් කරයි .
මේ අතර යාබද ගොඩනැගිලි වල වෙසෙන පිරිස් ද බියපත්ව නිවෙස් අතහැර යන්නට පටන් ගෙන ඇතැයි හෙළි වී තිබේ .
රොයිටර් මදුරු උවදුරට පිළියමක් .
ශ්‍රී ලංකාවේ මදුරු උවදුර ඉතාමත් අවසනාවන්ත ලෙස සාමාන්‍ය ජීවිත වලට බලපාන අතර .
ඒ සඳහා ස්ථිරසාර පිළියමක් සපයන ලෙස එක්සත් රාජධානි ශාඛාවේ උප සභාපති සිසිර පෙරේරා මහතා අමාත්‍යතුමා ගෙන් ඉල්ලා සිටියේය .
මීට අමතරව කමිටුව සාකච්ඡා කොට සකස් කරන ලද ඉල්ලීම් මාලාවක් රාණි බුලත්වල මහත්මිය සහ කීර්ති සුමණසේකර මහතා විසින් ඇමැතිතුමා වෙත ඉදිරිපත් කරන ලදී .
හමුව අවසානයේ රාත්‍රි භෝජන සංග්‍රහයක් රානි බුලත්වල මහත්මියගේ අනුග්‍රහයෙන් පැවැත්විණි .
එක්සත් රාජධානි ශ්‍රී . ල . නි . ප . සාමාජිකයින් ඇමැතිතුමා සමඟ .
විදෙස් ලිපිය සන්ධාන යුගයේ සමබර ගමනක් සරත් කුරේ අතුරේ යා යුතු ගමනකට සුභ මොහොතින් මුල පුරමින් ඉන්දියාවේ නව සන්ධාන ආණ්ඩුව වැඩට බැස ඇත .
දැන උගත්කමට එකතු වූ විරල සවියක් වන් අත්දැකීමෙන් පිරුණු ගරු කටයුතු නායකයකු වන ආචාර්ය මන් මෝහන් සිං , සමබරතාව රැක ගැනීමේ අමාරු දේශපාලන හරඹයකට අත ගසා ඇත්තේ සභාග ධර්මය අනුව ඉන්දියාවේ දේශපාලන චක්‍රය කරකැවෙන තීරණාත්මක කඩඉමකදී ය .
බීජේපී ජයග්‍රහණයක් ගැන පුන පුනා අනාවැකි පළ කළ ජනමත සමීක්ෂණ පණ්ඩිතයන් ඔළුවෙන් සිටුවමින් 14 වැනි මහා මැතිවරණයේ දී විස්මිත ජයග්‍රහණයක් ලැබූ සෝනියා ගාන්ධි කොංග්‍රස් පක්ෂයට තවත් ජයග්‍රහණයක් ලබා දීමට සමත් වූවාය .
ඒ අගමැතිකම බාර ගැනීම ප්‍රතික්ෂේප කිරීමේ විරල පදවි පූජා තීරණයෙන් පසුව , කොංග්‍රස් පක්ෂය මෙන්ම එහි මිතුරු පක්ෂ අතරින් පැන නැඟිය හැකි අගමැති පොරයක් වළක්වා , අර්බුදයක් මඟ හරවා ගැනීමෙනි .
ප්‍රචණ්ඩත්වය ඉවත දමා සාකච්ඡා වලට එක් වන්න - නේපාල අගමැතිගෙන් කැරලිකරුවන්ට ඇරයුම් .
කත්මන්දු හිදී නේපාලයේ කරලිකාර කොටස් ඝාතන හා කොල්ලකෑම් ඇතුළු සියලු ත්‍රස්තවාදී ක්‍රියා අත්හැර රජය සමග සාකච්ඡාව ට එළඹෙන්නේ නම් සියලු පාර්ශවයන්ට පිළිගත හැකි ගෞරවනීය දේශපාලන විසඳුමක් පතා උපරිම නම්‍යශීලීත්වයෙන් යුක්තව ඊට එක් වීමට සූදානම් බව නේපාලයේ නව අගමැති ෂියර් බහදූර් ඩියුබා පෙරේදා ප්‍රකාශ කළේය .
ප්‍රචණ්ඩ ක්‍රියාවලින් පුද්ගලයන් 9 දෙනෙකු ජීවිතක්ෂයට පත් වීමෙන් පසු හා කරලි කරුවන් විසින් පාසල් දෙකකට බෝම්බ ප්‍රහාර එල්ල කොට ඒවාට හානි පමුණුවීමෙන් පසු රූපවාහිනිය හා ගුවන් විදුලිය ඔස්සේ මුල්වරට ජාතිය අමතමින් ඔහු මේ බව ප්‍රකාශ කළේය .
කැරලිකරුවන්ට අනුබද්ධ ශිෂ්‍ය සංවිධානයක් විසින් රට පුරා අධ්‍යාපන කටයුතු අඩාල කොට ඇත .
පාසල් වර්ජනයක් ක්‍රියාත්මක වීම මැද ජාතිය ඇමතූ නව අගමැතිවරයා සාම සාකච්ඡාවන් සඳහා එක් වන ලෙස කැරලිකරුවන්ගෙන් ඉල්ලා සිටියේය .
එහෙත් මීට කලින් 2001 දී අගමැතිව සිටියදී කැරලිකරුවන් සමග ඩියුබා පැවැත්වූ සාකච්ඡා බිඳ වැටීමෙන් පසු ඔහු ‍කෙරේ ඇති විශ්වාසය පහ වී ඇතැයි විමර්ශකයෝ පවසති .
කැරලිකරුවන් ඩියුබා අගමැති ලෙස පත් වීම ප්‍රතික්ෂේප කර ඇති අතර එම පත් වීම කරලිකාරිත්වය අවුලුවන්නක් බව කියා තිබේ .
රොයිටර් ජය පරාජය පිළිගැනීම පරාජිත භාරතීය ජනතා පක්ෂය , මහ මැතිවරණයෙන් ලැබු පරාජය පිළිගන්නට සූදානම් නමුත් , සෝනියා ගාන්ධි ගේ ජයග්‍රහණය පිළිගන්නට සූදානම් නැත .
සෝනියා අගමැති පදවියේ දිවුරුම් දීම තම පක්ෂය වර්ජනය කරන බව කීය .
මෙය ඇයට විරුද්ධ ව එල්ල වු සංවිධානාත්මක අන්තවාදී ප්‍රහාරයකි .
හිටපු පාර්ලිමේන්තු කටයුතු ඇමැතිනිය වූ ද , මෙවර මැතිවරණයේ දී ආසනයක් දිනා ගත්තා වූ ද සුෂ්මා සිවරාජ් කියා ඇත්තේ සෝනියා ගාන්ධි අගමැති වුවහොත් තමා ජය ගත් ආසනයෙන් ඉල්ලා අස් වන බව ය .
තමාට සෝනියාට ' අගමැතිනිය ' යි ආමන්ත්‍රණය කරන්නට නොහැකි බව ද ඈ කියා ඇත .
එය පෞද්ගලික අන්තවාදී ප්‍රහාරයකි .
මේ තර්ජන දෙක ම අන්තවාදි දේශපාලන කාසියේ දෙපැත්ත වුව ද භාරතීය ජනතා පක්ෂයේ තර්ජනය තුළ ඇත්තේ තම ප්‍රතිවාදිනිය දේශපාලන බලාධිකාරයෙන් නෙරපා හැරීමේ දේශපාලන වුවමනාව යි .
හිටපු ඇමැතිනිය ගේ තර්ජනය තුළ ඇත්තේ පටු ජාතිවාදී අන්තගාමී මානසිකත්වය යි .
මේ දෙක ම සෝනියා ගාන්ධි ගේ ඉතාලි ජන්මයට විරුද්ධ ව අනුගමනය කළ ප්‍රහාරයක් බැවින් දේශපාලන වශයෙන් සමගාමී ය .
මේ අන්තවාදී ජාතිවාදී ක්‍රියා කලාපයෙන් මහත්මා ගාන්ධිට සහ ඉන්දිරා ගාන්ධිට වෙඩි තැබු ගණයේ වර්ගවාදී උන්මත්තකයන් පොළඹවා ලනු වැළැක්විය නොහැකි ය .
නොගැළපෙන ප්‍රතිපත්තියක් මේ විනාශකාරි අන්තවාදී ප්‍රතිපත්තිය හිටපු ඇමැතිනී සුෂ්මා සිවරාජ් වැනි පුද්ගල චරිතයකට කෙසේ වුවත් , නැවත වරක් ඉන්දියාවේ පාලන බලය අපේක්ෂා කරන භාරතීය ජනතා පක්ෂය වැනි දේශපාලන සංවිධානයකට කිසිසේත් නොගැලැපෙයි .
මොවුන් සෝනියා ගාන්ධිට එල්ල කළ ප්‍රහාරය දකුණු ආසියාවේ බලවත් ම ප්‍රජාතන්ත්‍රවාදී රටට අත් කර දුන් අපකීර්තියකි .
කළු පැල්ලමකි .
මේ අවාසනාවන්ත සිද්ධියෙන් ශ්‍රී ලංකාව වැනි අසල්වැසි රටකට ලබා ගත හැකි පාඩම ඉතා ම වැදගත් ය .
අපේ දේශපාලකයනට ඒ පාඩම ඉගැන්විය යුත්තේ ඔවුන් පාර්ලිමේන්තුවට පත් කර යවන පොදු ජනතාව ය .
එනම් වර්ග සහ ආගම් මුල් කොට ගත් සංවිධාන වලින් පාර්ලිමේන්තුව බේරා ගැනීමය .
එවැනි සංවිධානයකට රාජ්‍ය බලය අත් පත් වුවහොත් සිදු විය හැකි විනාශය දැන් දැන් ශ්‍රී ලංකාවට ද පැත්තෙන් දෙපැත්තෙන් පෙනෙන්නට සිදුව ඇතැ යි නොකිව යුතු ද ? නිමල් හොරණ ලොව කාර්මික රට වල නායකයින්ගේ සහභාගිත්වයෙන් , ජෝර්ජියාවේ සමුද්‍ර දූපතේ පැවැත්වෙන ජී . 8 සමුළු පෙදෙස වෙත ළඟා වන්නට උත්සාහ දරන බ්‍රත්ස්මික් හි පරිසර විරෝධී පෙළපාලියක් වළක්වන කරලි මර්දන පොලිස් කණ්ඩායමයි මේ .
රොයිටර් විශ්වාසය රැක ගැනීම මන් මෝහන් සිං , ඉන්දියාවේ ආර්ථික ප්‍රතිසංස්කරණ වල පීතෘවරයා ලෙස සැලැකෙතත් ' දක්ෂිණාංශික ' ගොඩට නොවැටීමේ වාසිය ඔහුට තිබිණි .
දකුණු ඉවුරට නොවැටී , වම්මුන් අතරදීත් ජාම් බේරා ගැනීමේ දේශපාලන ලලිත කලාව , අර්ථ ශාස්ත්‍රය තරමට ම ඔහු දැන සිටියේය .
ඉන්දියාවේ අග්‍රගණ්‍ය කොමියුනිස්ට් නායකයෙකු වන , සොච්නාත් වැටර්ජිගේ සිට ඉන්දීය සහ ලෝක ධනේශ්වරයේ කාෂ්ටක නියෝජිතයන් වන ලෝක බැංකු ලොක්කන් දක්වා පළල් පරාසයක විහිද ඇති එකනෙක වෙනස් පුද්ගලයන්ගේ කිත් පැසසුම් දිනා ගැනීමට සමත් වූ මන් මෝහන් සිංට කොංග්‍රසයේ සහ එහි මිතුරු බලවේග තුළ එකිනෙක වෙනස් මතවාදීන් ගේ විශ්වාසය දිනා ගත හැකි වීම පුදුමයක් නොවේ .
එහෙත් සැබෑ ශිල්ප දැක්වීම වන්නේ එම විශ්වාසය රැක ගැනීමට අනාගතයේ දී දක්වන සමත්කමය .
සිය අගමැතිවරයා තරමට දැනුම් තේරුම් සහ අත්දැකීම් සෝනියාට නැතැයි පෙනී යා හැකි වුවත් , සැමියා ගේ අභාවයෙන් පසු පක්ෂයේ නායකත්වය බාර ගෙන ගත වූ අවුරුදු අටක කාලය තුළ - විශේෂයෙන් ම ඉන්දියාවේ අතිශය තීරණාත්මක දේශපාලන සටන වූ පසුගිය මහ මැතිවරණයේ ගිනිදළු අතරින් ඇය ලැබූ පන්නරය වානේ තරම් දැඩි අධිෂ්ඨාන ශක්තියක් ලබා දී තිබේ .
එහෙත් ප්‍රගතිශිලි බලවේග එකමුතු කර ගැනීමේදී පළල් පෙරමුණු දේශපාලනයේ දී ප්‍රායෝගිකත්වය විසින් අපේක්ෂා කෙරෙන තරමට නම්‍යශීලි වීමට ඕ සමත් වූවාය .
වත්මන් දකුණු ආසියාවේ යුගයේ අවශ්‍යතාවක් බවට පත්ව ඇති සන්ධාන දේශපාලනයේ දී ඇය ලබා ගත් සාර්ථකත්වය , ඇගේ දේශපාලනයේ දී ආශ්වාදයේ ප්‍රභවයක් බවට පත් නැන්දනිය වූ ඉන්දිරා ගාන්ධිට මෙන්ම රජිව් ගාන්ධිට ද අත් කර ගත නොහැකි වූ තරම් පෞද්ගලික දේශපාලන සාධනයකි .
ජෝති බාසු සහ සොච්නාත් චැටර්ජි වැනි වයෝවෘධ , ඥානවෘධ කොමියුනිස්ට් නායකයන් , දකුණේ රජුන් තනන්නා බවට පත් කරුණානිධි , බිහාරයේ දඟකාරයා වන ලලූ ප්‍රසාද් යාදෙව් ඇතුළු එකිනෙක වෙනස් චරිත සමඟ මුසු වෙමින් , හිමාලය මෙන් සෙළවිය නොහැකි යැයි පෙනුණු වජ්පායිගේ බීජේපී පර්වතය සොළවා , බීජේපී විරෝධයයේ පොදු සටන් කඳවුරේ කොඩි ගස යට ඒ සියල්ලන් ම එකතු කර ගැනීමට ඇය සමත් වූයේ ඉන්දියාවේ යකඩ කත ලෙස නොව නව භාරතයේ දේශපාලන මුනිවරියක ලෙසය .
සෝනියාගේ ජයග්‍රහණය නේරු ගාන්ධි පවුල අතට ඉන්දියාව යළි බාර දීමක් ලෙස ඉතා ප්‍රචලිතව විස්තර කෙරේ .
එය යම් පමණ කට ඇත්තකි .
එහෙත් , ගාන්ධි පවුල සහ ඉන්දියාවේ පොදු ජනයාගේ දේශපාලන තීන්දුව හැමවිටම සමගාමිව නොපැවතුණ බව ද රටේ මැතිවරණ ඉතිහාසය සාක්ෂි දරන බව පෙනෙන විට , ගාන්ධි උරුමය ජනතාවාදී අපේක්ෂා මුසු වීමෙන් ලත් නිරන්තර දේශපාලන ජයක් ලෙස එය දැක ගැනීම , සරල ආවේග වලින් තොරව යථාර්ථය දැක ගැනීමකියි කිව හැකි ය .
ඉන්දු – පාකිස්තාන ආරවුල් විසදා ගන්න කාලය ඇවිත් - මුෂාරෆ් ඉස්ලාමාබාදයේදී ඉන්දියාව හා පාකිස්තානය අතර පවත්නා ආරවුල් විසදා ගැන්මට නිසි කල එළඹ ඇතැයි පකිස්තාන ජනාධිපති පර්වේස් මුෂාරෆ් පෙරේදා ඉස්ලාමාබාදයේදි පැවති සම්මන්ත්‍රණයකදී පැවසීය .
" දකුණු ආසියාවේ සාමය , ස්ථාවරත්වය හා සමෘද්ධිය පිළිබඳ අපේක්ෂා " යන තේමාවෙන් පැවති මෙම සම්මන්ත්‍රණය ඇමතු ඔහු මෙහිදී කාශ්මීර ප්‍රශ්නය වැනි අර්බුද , සාධාරණ කාලසීමාවක් තුළ ද්විපාර්ශවිකව විසදා ගත යුතු බව කියා සිටියේය .
න්‍යෂ්ටික බලයෙන් සන්නද්ධ මෙම අසල්වැසියන් දෙදෙනා අතර පවත්නා ප්‍රශ්න වල මුල් තැන ගන්නේ කාශ්මීර අර්බුදය බව පෙන්වා දුන් ඔහු ඊට තිරසාර විසඳුමක් සෙවීමේදි දෙරටම අභීතව හා නම්‍යශීලව කටයුතු කළ යුතු යැයි පැවසීය .
පාකිස්තානය හා ඉන්දියාව මෙන්ම කාශ්මීර ජන අපේක්ෂාවන්ටද අනුකූලවන අයුරින් කාශ්මීර අර්බුදය විසදා ගත හැකි නම් දෙරටේම ආරවුල්කාරි ඉතිහාසයේ නව පරිච්ඡේදයක් උදා වීම නිසැකයැයිද ඔහු කීවේය .
ඒ සමගම දැනට සිදු වෙමින් පවතින විශ්වාසය ගොඩ නගා ගැන්මේ පියවර දෙරට අතර පවත්නා සංකීර්ණ ප්‍රශ්න විසදීමට යොදා ගන්නා ආදේශකයන් නොවිය යුතු බවද ඔහු කීය .
නිශ්චිත කාලසිමාවක් තුළදි පවත්නා ප්‍රශ්න ද්විපාර්ශවිකව විසදා ගැන්මට තරම් ප්‍රමාණවත් පරිණත භාවයක තමන් සතු බව මේ දෙරට විසින්ම විදැහිය යුතු බව ඔහු පැවසීය .
ඒ සමගම දෙරට අතර ප්‍රශ්න විසදා ගැන්මට වත්මන් කාලය ඉතා උචිත බව තමා විශ්වාස කරන්නේ යැයිද ඔහු කියා සිටියේය .
" මෙහිදි දෙරටේම නායකයින් අවංක විය යුතුයි .
අන්‍යොන්‍යය වශයෙන් පිළිගැනෙන විසඳුම් සොයා ගැන්ම සඳහා දෙපාර්ශවයම නම්‍යශිලීත්වය විදැහිය යුතුයි .
තවද සාමයට බාධා කැරෙන සියලු බලවේගයන් අතුගා දැමීමට තරම් අභීත විය යුතුයි ඔහු කීවේය .
අර්බුදකාරිත්වය පිළිබඳව ලබන අවබෝධය මැද කිසිදු ප්‍රශ්නයක් විසදිය නොහැකිය " යන මතය ප්‍රතික්ෂේප කරන බවද ඔහු කීවේය .
රොයිටර් ඒ . එෆ් . පී . ඉන්දුනීසියාවේ සන්ගිහි දූපතේ , තහුනා අගනුවර සරණාගත මධ්‍යස්ථානයකදී සිය මිනිබිරිය සනසන මිත්තනියකි .
මේ පිපිරීමට ආසන්න යාබද ඉන්දුනීසියානු ගිනි කඳු දෙකක අනතුරින් බේරා ගැනීම සඳහා මෙම දූපතේ කඳුබෑවුම් වල වෙසෙන විසි දහසක පමණ ජනයා , තහුනා හි පාසල් සහ පල්ලි වැනි පොදු ස්ථාන වල තාවකාලිකව නතර කර ඇත .
රොයිටර් බුද්ධි ගලනයට ස්ථිර සාර පිළියමක් සිළුමිණ පුවත් පත වෙනුවෙන් මෙහි දී කරන ලද සම්මුඛ සාකච්ඡාවේ දී අමාත්‍යතුමා ගෙන් අසන ලද ප්‍රශ්නයක් වූයේ විශේෂඥ වෛද්‍යවරුන් මවුබිම අත හැර යෑම නැවැත්වීමට ගන්නා පිළියම් පිළිබඳව යි .
මේ ගැන කරුණු දක්වමින් සිල්වා මහතා , " එම් . බී . බී . ඇස් . උපාධිධාරින් මෙලෙස රට හැරල යනව නම් අපි කනගාටු වෙන්නෙ නැහැ .
මොකද එවැනි අය අපිට ඕනෑ තරම් බිහි කරන්න පුළුවන් .
රටේ පවතින රැකියා ප්‍රශ්නය විසඳීමටත් මේක ඉවහල් වේවි .
නමුත් අපට ප්‍රශ්නයක් වෙලා තියෙන්නෙ විශේෂඥ වෛද්‍යවරුන් පිටරට වලට යෑමයි .
මේක අපට පමණක් සීමා වෙන ප්‍රශ්නයක් නෙවේ .
පසුගිය දා ජිනීවා නුවර දී අනෙකුත් ඇමැතිවරුන් සමඟ මේ ප්‍රශ්නය මම සාකච්ඡා කළා .
ඒ අයත් මේ සඳහා නිසි පිළිතුරු සොයමිනුයි සිටින්නේ .
අප රටේ තියෙනවට වඩා හොඳ ජීවන තත්ත්වයක් සොයා ගෙන තමයි මේ අය පිටරට වල රැකියා හොයා ගෙන යන්නෙ .
මේකට වැට බඳින්න යම් යම් තහංචි අපිට දාන්න පුළුවන් .
උදාහරණයක් වශයෙන් ලංකාවේ විශේෂඥ වෛද්‍යවරයෙක් රුපියල් මිලියන දෙකක ගිවිසුමකට යටත් වෙනවා ඒ අය ගේ මුල් පත් වීම ලබා ගන්න කොට .
නමුත් ඒ අය පිට රට වලට ගිහිල්ල අවුරුදු දෙකක පමණ සුළු කාලයකින් මේ මුදල ගෙවල දානව .
දැන් අපි ඒ ඇප මුදල රුපියල් මිලියන 10 ක් දක්වා වැඩි කරන්න බලාපොරොත්තු වෙනව .
නමුත් මේක නතර කරන්න පුළුවන් වෙයි ද කියල හිතන්න අමාරුයි .
නියම පිළියම වෙන්නේ වැඩි වැඩියෙන් විශේෂඥයන් බිහි කිරීමයි .
මේ පිළිබඳව මම දැනටමත් පශ්චාත් උපාධි ආයතනය සමඟ සාකච්ඡා පවත්වා ගෙන යනව .
ළමා රෝග පිළිබඳ විශේෂඥයන් , ප්‍රසව හා නාරිවේදී විශේෂඥයන් ගේ හිඟයක් දැන් අපට නැහැ .
නමුත් සමහරක් අංශ වලින් විශේෂ හිඟයක් අපට තියෙනවා .
උදාහරණයක් වශයෙන් මානසික වෛද්‍යවරුන් , එහෙමත් නැත්නම් හෘදය හා උරස් වෛද්‍යවරුන් ගේ විශාල හිඟයක් තියෙනවා .
ඇපලෝ රෝහල ගත්තොත් එකී අංශ වල සියලු ම වෛද්‍යවරුන් අපිට ඉන්දියාවෙන් ගෙන්න ගන්න සිද්ධ වෙලා තියෙනව .
මෙය මඟ හරවා ගැනීමට විශේෂ වැඩ පිළිවෙළක් මම යෝජනා කරලා තියෙනව .
මින් ඉදිරියේ දී වෛද්‍යවරුන්ට විශේෂිත අංශයන් තෝරා ගත හැකි වන්නේ රටේ පවතින අවශ්‍යතාවන්ට අනුව මිසක් තමන්ට අවශ්‍ය පරිදි නෙවේ .
මේ මගින් සෑම අංශයක් කෙරෙහි ම වෛද්‍යවරුන් බෙදී යෑමක් ඇති කළ හැකියි .
මේ ප්‍රශ්නයට පිළියම් සෙවීමට ප්‍රථම මෙසේ වෛද්‍යවරුන් පිටරට වලට ඇදී යන්නේ ආර්ථික හේතුන් නිසා කියන එක අපි අවබෝධ කර ගත යුතුයි .
එහෙම නම් අපි ලංකාව තුළ දීත් ඒ අයට හොඳ ආර්ථික පසුබිමක් හදන්න වෙනව .
රාජ්‍ය අංශයේට අමතරව හොඳ ශක්තිමත් පෞද්ගලික අංශයක් දියුණු කිරීම මගින් වැඩි මුදල් උපයා ගැනීමේ අවකාශයක් ඇති කළ යුතුයි .
අපේ විශේෂඥයන් රාජ්‍ය අංශ වල රඳවා ගැනීමට නම් ශක්තිමත් පෞද්ගලික අංශයක් තිබිය යුතු යි යන්න අප තීරණය කොට හමාරයි .
නමුත් මම මෙහි දී ඉතාමත් ම පැහැදිලිව ප්‍රකාශ කරන්න කැමතියි .
ඔවුනට පෞද්ගලික අංශ වල සේවයේ නිරත වෙන්න අපි අවස්ථාව උදා කරන්නේ රාජ්‍ය අංශ වල සේවා කාලයෙන් පිටත දී පමණයි .
" පිටරට රැකියා සොයා යන විශේෂඥ වෛද්‍යවරුන් ගේ මුළු සංඛ්‍යාවෙන් ස්ථිරව ම එම රට වල පදිංචි වන ප්‍රමාණය 10 % ටත් වඩා අඩු වන අතර සංස්කෘතික හා අනෙකුත් නොයෙක් හේතූන් නිසා ටික කලකට පසු නැවත වරක් මවු රටට පැමිණෙන බවත් එසේ පැමිණෙන අයට සම ආර්ථික පසුතලයක් ලබා දීමට නම් ඉතා තෘප්තිමත් පෞද්ගලික අංශයක අවශ්‍යතාව මෙහි දී අමාත්‍යවරයා පෙන්වා දුන්නේය .
ඈත දුර මිසයිල රොකට්ටුවක් උ . කොරියාව අත්හදා බලලා සියෝල් හිදී ඇලස්කාවට පහසුවෙන්ම පහර දිය හැකි ඈත දුර මිසයිලයකට යොදන රොකට්ටුවක් උ . කොරියාව ඉකුත් මැයි මස මුල දී සාර්ථක ලෙස අත්හදා බලා ඇතැයි ද .
කොරියානු පුවත්පතක් ප්‍රකාශ කරයි .
කි . මී . 6000 ක දුරක් දිවෙන ටයේපොඩොං - 2 මිසයිලය සඳහා මෙම රොකට්ටුව යොදා ගනු ඇතැයි අනුමාන කර ඇත්තේ අමෙරිකානු ඔත්තු සේවා මගිනි .
පිරික්සුම් බිමේ ශේෂයන් හා යොදා ගත් ඉන්ධන ප්‍රමාණය අනුව ඔවුන් මෙම නිගමනයට පැමිණ තිබේ .
රොයිටර් රේගන් දේහය කැලිෆෝනියාවේ සිට වොෂින්ටනය දක්වා පෙරේදා ගෙන ආවේ අශ්ව කරත්තයකිනි .
මේ එම අවමංගල පෙරහැර කොන්ස්ටිටියුෂන් මාවත ඔස්සේ ඇදෙන අයුරුය .
රොයිටර් විදෙස් ලිපිය - 2 කැපී පෙනෙන පෙරළියක් කොංග්‍රසය ජනතාවාදයේ පුනර්ජීවන යුගයක් තුළ ජයග්‍රහණය උදා කර ගනිද්දී ඉන්දියාවේ වාමාංශය ඉදිරියට ගොස් ඇති බව පෙනී යයි .
දකුණු ආසියාවේ පාර්ලිමේන්තුවක කොමියුනිස්ට්වාදී කතා නායකවරයකු බිහි වීමේ වටිනා වාර්තාව බිහි කිරීමේ අවස්ථාව අපේ ප්‍රවීණ දේශපාලනඥයකු වන ඩිව් ගුණසේකරගේ අතින් ' කෙස් ගහෙන් " ගිලිහී ගියත් , ඉන්දියාවට ඒ වාර්තාව හිමි කර ගැනීමට හැකි වීම ලෝක පාර්ලිමේන්තු ඉතිහාසය තුළ කැපී පෙනෙන පෙරැළියක් බවට පත් වන්නේ ඉන්දියාව ලොව විශාලතම ප්‍රජාතාන්ත්‍රික රට නිසා ය .
අනෙක් අතට , කොමියුනිස්ට් නායකයෙකු කතා නායක තනතුරට නම් කිරීමට සෝනියා ගත් තීරණය ඇගේ ප්‍රබුද්ධ නායකත්ව ශෛලියට නිදසුනක් මෙන්ම පාර්ලිමේන්තු ක්‍රමය තුළ ආදර්ශමත් ශික්ෂණයක් සහ ප්‍රවීණත්වයක් ද දැක්වීම අතින් දකුණු ආසියාවේ කොමියුනිස්ට්වාදීන් , පෙන්නුම් කරන හැකියාවට පිදෙන උපහාරයකි .
ඉන්දියාවේ ජාතික දේශපාලනය මත වමේ බලපෑම තීරණාත්මකව දැනෙන්ට පටන් ගත් මුල් අවස්ථාව මෙය නොවේ .
1999 මහා මැතිවරණයේ දී ලෝක සභාවේ ආසන 34 ක් දිනා ගැනීමට කොමියුනිස්ට් පක්ෂය සමත් වීමත් සමග බීජේපීයට සහ කොංග්‍රසයට පසු පාර්ලිමේන්තුවේ දී තුන් වැනි බලවේගය ලෙස මතු වීමට වම සමත් විය .
1989 දී වී . පී . සිංගේ අගමැතිත්වයෙන් යුතු ආණ්ඩුවට කොමියුනිස්ට්වරුන් ගේ සහාය ලැබුණ අතර , 1996 දී ඉන්දීය කොමියුනිස්ට් පක්ෂය එක්සත් පෙරමුණු ආණ්ඩුවට එකතු විය .
අද සිදු වී ඇත්තේ වාමාංශය ඊටත් වැඩි ශක්තියක් ලබමින් ඉන්දීය කොමියුනිස්ට් පක්ෂය , මාක්ස්වාදී කොමියුනිස්ට් පක්ෂය , ආර් . එස් . පී සහ ෆෝවඩ් බ්ලොක් යන පක්ෂ හතර එකතු වී සැදුම් ලත් වමේ පෙරමුණ රජුන් තනන්නාගේ කාර්ය භාරය ප්‍රතිපත්ති සම්පාදකයකුගේ බලපෑම දක්වා වර්ධනය කර ගැනීම බව රෝහිත් සරාන් නම් විචාරකයා කියයි .
උතුරු දකුණු කොරියා දේශ සීමා , ගොඩබිමින් තරණය කළ දකුණු කොරියානු රජයේ නියෝජිත කණ්ඩායමක් , උතුරු කොරියාවට අයත් දේශ සීමා නගරයක් වන කීසොන් වෙත පැමිණියේ සිය උතුරු කොරියානු සමගාමීන් සමඟ සාකච්ඡා පැවැත්වීමටයි .
සියෝල් අග නගරයට සැතපුම් 34 ක් ( කිලෝ මීටර් 55 ක් ) උතුරින් පිහිටි පාජු නගරයේ හමුදා මුක්ත කලාපය වෙන් කෙරෙන කටුකම්බි වැට අසල මුර සංචාරයේ යෙදී සිටින දකුණු කොරියා සොල්දාදුවෙකි මේ .
රොයිටර් අන්තවාදී දේශපාලනයේ ඉන්දියානු පාඩම නිමල් හොරණ විසිනි .
ලොව සුවිශාල ම ප්‍රජාතන්ත්‍රවාදී රට ලෙස සැලැකෙන ඉන්දියාවේ මහ මැතිවරණයෙන් මෙවර ජය ලැබුවේ කොංග්‍රස් පක්ෂය ප්‍රධාන සන්ධානය යි .
ඉන්දියානු කොංග්‍රසය නේරු ගේ අභාවයෙන් පසු අනාථ විය නොදී රැක ගන්නට ඔහු ගේ දියණියන් වූ ඉන්දිරා ගාන්ධි සමත් වූවාය .
ඈ කොංග්‍රස් පක්ෂයේ නායිකාව වූ අතර ම රටේ අගමැති පදවියට ද හිමිකම් ලැබුවාය .
ඇය ගේ මරණයෙන් පසු රජිව් ගාන්ධි අගමැති ධූරයට පත් වූයේ ද කොංග්‍රස් පක්ෂයේ නායකයා වීමෙනි .
රජිව් ගේ අභාවයෙන් ද කොංග්‍රස් පක්ෂය තනි වු නමුත් , එහි නායකත්වය දැරිමටත් , දේශපාලනයට පිවිසීමටත් රජිව් ගේ බිරිය වූ සෝනියා ගාන්ධි මුල දී අකැමැති වූවාය .
ඉන්දියාව ගැන හොඳ අවබෝධයකින් පසු වු ඈ රජිව් ගේ බිරිය වුවත් ඉන්දියානු කාන්තාවක නොවන බව සිහියේ තබා ගන්නට අමතක නොකළාය .
එහෙත් ඈ ඉතාලි ජන්මය වසා ඉන්දියානු කාන්තාවක වන්නට විවාහයෙන් පසු අවංකව ම උත්සාහ ගත්තේ ඉන්දියානු සංස්කෘතියේ පල විපාක නිසා තම ස්වාමියා වූ රජිව් ගාන්ධි අසීරුවට පත් වීම වැළැක්වීමට මිස දේශපාලනයට පිවිසෙන්නට නොවේ .
එහෙත් නොසිතූ විරූ පරිදි තම ස්වාමියා ත්‍රස්තවාදී ප්‍රහාරයෙන් මිය යෑම නිසා ගාන්ධිවරුන් ගේ රැකවරණයෙන් ගිලිහී ගිය කොංග්‍රස් පක්ෂය රැක ගන්නට තමා වෙත එල්ල වු බලපෑමට පිටු පාන්නට ඈ අසමත් වූවාය .
ඒ අනුව ඇය දේශපාලනයට පිවිසියේ කොංග්‍රස් පක්ෂයේ නායකත්වයට පත් වීමෙනි .
පසු ගිය මහ මැතිවරණයේ දීත් කොංග්‍රස් පක්ෂය ජය කණුව වෙත ගෙන යනු ලැබුවේ ද ඇය විසිනි .
ඒ අනුව අගමැති පදවියට පත් විය යුත්තේ ඇය යි .
කොංග්‍රස් පක්ෂයේ අපේක්ෂාව ද එය යි .
එහෙත් මුල දී අගමැති පදවිය බාර ගන්නට කැමැත්තෙන් සිටි සෝනියා ගාන්ධි හදිසියේ ම එම තීරණය වෙනස් කොට , අගමැති පදවිය මන් මෝහන් සිං ට පරිත්‍යාග කරන්නට තීරණය කළ බව දැන් මුළු ලෝකය ම දනී .
ආසියාවට නුහුරු පදවි පූජාවක් .
මේ පරිත්‍යාගය ආසියාවට ම නුහුරු පදවි පූජාවක් බව ඇත්තක් නමුත් , එම පදවි පූජාව නොකර ම බැරි තත්ත්වයක් ඉන්දියාවේ දේශපාලනයේ පවතින බව ඒ තරමට ම ඇත්තකි .
ඊට හේතු කිහිපයකි .
සෝනියා ගාන්ධි අගමැති පදවියට පත් වීම නිසා රට තුළ කලබල ඇති කරන්නටත් , සන්ධාන ආණ්ඩුව අසීරුවට පත් කරන්නටත් පරාජිත භාරතීය ජනතා පක්ෂයට අවස්ථාව සැලැසෙයි .
අනෙක් හේතුව වඩාත් ප්‍රධාන ය .
සෝනියා අගමැති පදවියට පත් වුවහොත් ඇගේ ජීවිතය අන්තරායයකට පත් වන්නට හොඳට ම ඉඩ කඩ තිබීමය .
කොංග්‍රස් පක්ෂයේ ප්‍රතිවිරුද්ධ බලවේගය වූ භාරතීය ජනතා පක්ෂය මුල සිට ම දැන සිටියේ තමන් හට තර්ජනය ඇත්තේ ගාන්ධි පරපුරේ නායකත්වයකින් බව ය .
එහෙයින් භාරතීය ජනතා පක්ෂය බලයට පත් වූ තැන් පටන් අභාවප්‍රාප්ත රජිව් ගාන්ධි වෙනුවට සෝනියා ගාන්ධි නැඟී සිටීම විශේෂ දේශපාලන අභියෝගයක් කොට සැලැකීමය .
සෝනියා දේශපාලන භූමියෙන් ඉවත් කිරීම ඔවුන් ගේ අරමුණ විය .
ඒ සඳහා ඔවුන් තියුණු ආයුධයක් ලෙස ඇයට විරුද්ධ ව පාවිච්චි කළේ ඇගේ ඉතාලි ජන්මය යි .
ඈ ඉතාලි කාන්තාවක බව ඇත්තක් නමුත් රජිව් ගාන්ධි සමග විවාහ වූ තැන් පටන් ම ඇය ඉන්දු සංස්කෘතියට අනුගතව , ඇඳුම , පැළඳුම , කෑම - බීම ඇවැතුම් පැවැතුම් පමණක් නොව හින්දි බස ද වැලැඳ ගත්තේ , ඉන්දියානු කාන්තාවකට නොදෙවැනිවය .
එහෙත් ඇගේ දේශපාලන විරුද්ධ බලවේගය වු ජනතා පක්ෂයට එය ප්‍රමාණවත් නොවීය .
පසු ගිය මහ මැතිවරණයේ දී ද ඔවුන් ඇයට විරුද්ධ ව භාවිත කළ ලොකුම තුරුම්පුව වූයේ ඇගේ ඉතාලි ජන්මය යි .
එහෙත් බහුතර ජනතාව එම පහත් පෙළේ චෝදනාව ප්‍රතික්ෂේප කොට ඇය තරග කළ ආසනය ජයග්‍රහණය කර වූයේ දෙලක්ෂයකටත් අධික වැඩි ඡන්දයෙනි .
ඇය දිනුවා පමණක් නොව , පාලන බලයේ සිටි ජනතා පක්ෂයට අන්ත පරාජයක් ලබා දී කොංග්‍රස් පක්ෂය ප්‍රධාන සන්ධානය විශිෂ්ට ජයක් අත්පත් කර ගත්තේය .
ඇසෑමයේ සිනමා හලකට බෙදුම්වාදී ප්‍රාහාරයක් .
17 කට තුවාල .
ගුවාහාති හිදීය .
ඊශාන දිග ඉන්දියාවේ ඇසෑම් ප්‍රාන්තයේ ටින්සුකියානි සිනමා හලකට වාර්ගික කැරලිකරුවන් විසින් එල්ල කළ බෝම්බ ප්‍රහාරයකදී නරඹන්නන් අතර හට ගත් නොසන්සුන්තාවය හේතු කොට ගෙන 17 දෙනකු තුවාල ලබා ඇතැයි පොලිසිය කියයි .
ප්‍රහාරය එල්ල වන අවස්ථාවේ සිනමාහල තුළ හින්දි චිත්‍රපටයක් ප්‍රදර්ශනය වෙමින් පැවැති බවත් , ප්‍රාන්තයේ සිනමාහල් තුළ හින්දි චිත්‍රපට ප්‍රදර්ශනය තහනම් කරන ලෙස මීට පෙර කිහිපවරක් ප්‍රාන්ත බලධාරීන්ට අනතුරු අගවා ඇති එක්සත් විමුක්ති අසොම් පෙරමුණ නැමැති බෙදුම්වාදී කණ්ඩායම මීට වග කිව යුතු යැයි තමන් විශ්වාස කරන බවත් කින්සුකියාහි පොලිස් නිලධාරියකු ප්‍රකාශ කර ඇත .
හින්දි බසින් ප්‍රදර්ශනය කෙරෙන චිත්‍රපට නැරැඹීමෙන් ඇසෑම් ප්‍රාන්ත තරුණ පරපුර තුළ සංස්කෘතික පරිහානියක් සිදු වන බව ප්‍රදේශයේ බෙදුම්වාදී කැරලිකරුවන්ගේ මතය .
හින්දි භාෂාවට වඩා ඉංග්‍රිසි බස ජනප්‍රියව ඇති ප්‍රාන්තය තුළ බටහිර ‍චිත්‍රපට තහනම් කිරීම කෙරෙහි ඔවුන් අවධානය යොමු කර නොමැත .
ඒ . එෆ් . පී . දකුණු ඉරාකයේ සමාවා නගරයේ පෞරාණික භූමි භාගයක් පිරික්සන ජපන් හමුදා භටයෙක් .
නගරය වටා ආරක්ෂක වැටක් ඉදි කර මෙම පැරණි නටඹුන් සහිත පෙදෙස් කොල්ලකරුවන් ගෙන් ආරක්ෂා කර ගැනීමට , ඉරාකයේ ජපන් හමුදා බලධාරීහු සැරැසෙති .
රොයිටර් 092346 ඉස්ලාමාබාදයේ පැවැති සම්මන්ත්‍රණය අමතා , ජනාධිපති පර්වේස් මුෂාරෆ් කතා කළ අයුරු .
රොයිටර් .
මහා බ්‍රිතාන්‍ය ශාඛා නිලධාරීන් මුණ ගැසීම .
පසුගිය මැතිවරණය ජය ගැනීමෙන් අනතුරුව නව රජයේ අමාත්‍යවරයකු ප්‍රථම වතාවට ශ්‍රී ලංකා නිදහස් පක්ෂ එක්සත් රාජධානි ශාඛාවේ නිලධාරීන් හමු වීම ද මෙහි දී සිදු විය .
ශ්‍රී ලංකා පක්ෂ සංවිධානයේ ජේ‍්‍යෂ්ඨ සාමාජිකයකු වන නිමල් සිරිපාල ද සිල්වා මහතා යටතේ එක්සත් රාජධානි ශාඛාව මෙහෙයවීම ද මෙහි විශේෂත්වයක් විය .
එක්සත් රාජධානි ශාඛාවේ සභාපතිනි රානි බුලත්වල මහත්මිය සහ ලේකම් කීර්ති සුමනසේකර මහතා ඇමැතිතුමා සමඟ .
ප්‍රථමයෙන් ඇමැතිතුමා පැමිණ සිටි සාමාජිකයනට තම කෘතඥතාව පළ කරමින් පසු ගිය මැතිවරණ ජයග්‍රහණයට ලබා දුන් සහයෝගය අගය කළේය .
තව ද හෙතෙම දැනට ශ්‍රී ලංකාවේ පවතින දේශපාලන වාතාවරණය සහ නව රජයේ ස්ථාවරත්වය ගැන දීර්ඝ විස්තරයක් කරමින් සියලු බාධක ජය ගෙන තමන් වෙත ලැබුණු විශාල ජනවරම තවදුරටත් ඒකාරාශි කරමින් දිගු හා ස්ථිර ගමනක් නව රජය ආරම්භ කොට ඇති බව ප්‍රකාශ කළේය .
පසුගිය මැතිවරණයේ දී ජනතාව පැහැදිලි ලෙස එක්සත් ජනතා පෙරමුණ පරාජය කොට සමස්ත ආසන මට්ටමෙන් 3 / 2ක ජයග්‍රහණයක් එක්සත් ජනතා නිදහස් සන්ධානයට ලබා දුන් නමුත් ජේ . ආර් . ජයවර්ධන මහතා ගේ බහුබූත ව්‍යවස්ථානුකූලව පාර්ලිමේන්තුව තුළ තම පක්ෂයට හිමි වූයේ ආසන 106 ක් බව ද අමාත්‍යවරයා පැවැසීය .
මේ මගින් පෙනී යන්නේ පාර්ලිමේන්තුව තුළ දී ජනතා අභිලාෂය නියම ආකාරයෙන් උද්දීපනය වී නැති බවකි .
මේ යථාර්ථයට මුහුණ දී ඉදිරියේ දී ජනතා අපේක්ෂාවන් මුදුන්පත් වෙන ආකාරයට නව රජය ක්‍රියා කරන බව ද අමාත්‍යතුමා පැවැසීය .
" සුළු බහුතරය නැති කොට රජය වඩාත් ශක්තිමත් කිරීමට අපි විශේෂයෙන් ම විශ්වාසය තබන්නේ මහ ජනතාව කෙරෙහි ය .
පාර්ලිමේන්තුවේ දී වි . ජ . මු . ලොකු බණ්ඩාර මැතිතුමා එක ඡන්දයකින් ජය ගෙන කථානායක වී දින දෙකක් ගත වීමටත් පෙර වයඹ ජනතාව සම්පූර්ණයෙන් ම එක්සත් ජනතා පෙරමුණ ප්‍රතික්ෂේප කොට නැවත වතාවක් විශාල ඡන්ද සංඛ්‍යාවක් ලබා දෙමින් සන්ධාන රජයට විසල් ජයග්‍රහණයක් ලබා දුන්නා .
ඒ වගේම අපට විශ්වාසයි ඉදිරියේ දී පැවැත්වෙන සියලු ම පළාත් සභා මැතිවරණ මෙයාකාරයෙන් ම ජයග්‍රහණය කරන බව ජනතාව කෙරෙහි විශ්වාසය තබන රජයක් වශයෙන් අපට ජනතාව විශාල ජනවරමක් ලබා දි තිබෙනව .
ඒ ජනවරම ඒකරාශි කරමින් අපි නොබියව ම ස්ථිරසාර ගමනක යෙදෙනව .
" විකල්ප අගමැති සෝනියා ගාන්ධි අගමැති වේ යැයි ඇති කරුණු බලාපොරොත්තුවේ පසුබිම මැද විකල්ප අගමැති අපේක්ෂකයකු ගේ කළලය ලෙස මන් මෝහන් සිං නොකඩවා පෙන්නූ නමුදු සෝනියාගේ තැන පතා පොරයක් ඇවිල නොයෑම එක අතකට ඇය මෙන්ම මන්මෝහන් සිංද ලැබූ ජයග්‍රහණයෙකියි ද කිව හැකි ය .
තමා විසින් අවුරුදු දහතුනකට පෙර මුල පුරන ලද ප්‍රතිපත්තිය ඔස්සේ ඉවක් බවක් නැතිව අති ධාවනයෙක යෙදී , දේශපාලන වශයෙන් දෙපා පටලවා ගෙන ඇද වැටුණු හිටපු අගමැති වජ්පායිගේ ඉරණම කෙරෙන් පාඩම් උකහා ගනිමින් ප්‍රතිසංස්කරණයේ රැවුලත් පොදුජන අපේක්ෂාවේ කැඳත් දෙකම රැක ගැනීමට ඔහුට සිදු වෙයි .
බීජේපී ආණ්ඩුව ඇද වැටුණු ප්‍රපාතයට නව සභාගය ඇද ගෙන නොයන බවට වග බලා ගැනීමේ වගකීම දැන් ඇත්තේ , ප්‍රධාන වශයෙන් ම මන් මෝහන් සිං ගේ දෑත මතය .
මෙම අසීරු අභියෝගය බාර දීමට හැකි හොඳම සුදුසුස්සා සෝනියා විසින් තෝරා ගනු ලැබ ඇතැයි යන විශ්වාසය නව ආණ්ඩුවේ ජන්ම හෝරාවේ දී පැවැති ලොකුම බලාපොරොත්තුවයි .
සාම ක්‍රියාදාමයට වඩාත් නිරවුල් පිළිPUNCක් .
" සාම කථා මුලින්ම ආරම්භ කළේ ජනාධිපතිනිය යි .
එහෙත් එක්සත් ජාතික පක්ෂය එය විකෘති කොට රට පාවා දෙන වැඩ පිළිවෙළක් ලෙස ක්‍රියාත්මක කළ නිසා පසුගිය මැතිවරණයෙන් ඔවුනට අන්ත පරාජයක් අත් වුණා .
ඒ නිසා මේ තත්ත්වය ඉතා සුපරික්ෂාකාරී ලෙස විශ්ලේෂණයට භාජන කරමින් සාම සාකච්ඡා ඉදිරියටම ගෙන යාමේ අවශ්‍යතාවය හොඳින් තේරුම් ගෙන සිටිනවා .
එමෙන් ම සාම කථා ආරම්භ කිරීමට සියලු කටයුතු සංවිධානය කර හමාරයි .
" සාම ක්‍රියා දාමය සඳහා නෝර්වේ රජයේ සම්බන්ධීකරණය මේ වන විටත් ලැබී අවසන් ය .
ලබන ජුලි මාසයේ දී සාම කථා ආරම්භ කරන බවට ඇමැතිතුමා මෙහි දී ප්‍රතිඥා දුන්නේය .
සාම ක්‍රියාවලිය සඳහා ඉතා සුළු කාලයක් තුළ දී නව රජය ඉතාමත්ම සාර්ථක එළැඹුමක් ලබා ඇති අතර , මේ පිළිබඳව ඇතැම් පිරිස් නොයෙකුත් අර්ථකථන දීමට දැනට ම පටන් ගෙන ඇති බවත් , රජය නොබියව ඔවුනට පවසා සිටින්නේ මඳක් ඉවසිල්ලෙන් බලා සිටින ලෙස යැයි ද ඇමැතිතුමා කියා සිටියේය .
සාම කථා කෙසේ හෝ ආරම්භ නොකොට ඒ පිළිබඳ විවාද කරමින් සිටීමෙන් කිසිවෙකුටත් ප්‍රතිඵලයක් නොලැබෙනු ඇත .
එබැවින් තම රජය වහා ඒ වෙනුවෙන් ක්‍රියාත්මක වීම ගැන ජනතාව ගේ සතුටට හේතු වූ ඇතැයි ද තම රජය මැතිවරණයට පෙර මහජනතාවට දුන් පොරොන්දු වලට අනුව ම මේ රට කිසි විටෙකත් නොබෙදෙන ආකාරයට ඒකාබද්ධතාවය රැක ගනිමින් කටයුතු කරන බවට මෙහි දී ඇමැතිතුමා විසින් ප්‍රතිඥාවක් දෙන ලදී .
" මෙහි දී අපි කිසි විටෙකත් දකුණේ ජනතාව හෝ උතුරේ ජනතාව අතරමං නොකොට ඒකීය භාවය තවදුරටත් රැකෙන විස ඉරාකයේ ආරක්ෂාවට විදේශ හමුදා තවදුරටත් අවශ්‍යයි - නව අගමැති අල්ලාවි කියයි .
බැග්ඩෑඩයේ දී අමෙරිකාව ප්‍රමුඛ සන්ධානයේ ඉරාක බුත්තිය ජුනි 30 දායින් අවසන් වීමෙන් පසු පවා ගරිල්ලා සටන් මැඩලීම පිණිස අමෙරිකානු හා සෙසු විදේශ හමුදා ඉරාකයට අවශ්‍ය වනු ඇතැයි අන්තර්පාලන රජයේ අගමැති ඉයාද් අල්ලාවි පෙරේදා කීවේය .
පසුගිය දා ඒකමතිකව සම්මත වූ එ . ජා . යෝජනාවට අනුව සිය රජයේ අනුමැතියෙන් තොරව අමෙරිකාව ප්‍රමුඛ හමුදා ක්‍රියාත්මක නොවනු ඇති සේම ආරක්ෂාව ගැන ඉරාක හමුදාවන්ට වග බලා ගැන්මට හැකි වූ වහාම එම විදේශ හමුදාවන්ට පිටවීයාමට සිදු වන බවත් අල්ලාවි පැවසීය .
එ . ජා . යෝජනාව ඉතාම පැහැදිලියි .
ඒ අනුව ඉරාකයට දෙපයින් නැගී සිටීමට හැකි වු වහාම බහුජාතික හමුදා පිටව යා යුතු යැයි ඔහු කීවේය .
ඉරාක අතුරු රජයේ එකඟතාවකින් තොරව බහු ජාතික හමුදා ක්‍රියාත්මක නොවන බවද ඔහු පැවසීය .
ඒ සමගම සදාම්ගේ රුදුරු පාලනයෙන් ඉරාකය මුදා ගැනීම පිණිස සී . අයි . ඒ . හා වෙනත් බුද්ධි අංශ ආයතන සමග සබඳතා පැවැත්වීමෙන් ලජ්ජාවක් ඇති නොවන බව ද ඔහු කීය .
රොයිටර් දෙආකාරයකින් අවධානයට මාක්ස්වාදී පදනමක් ඇති පක්ෂ ඉන්දියාවේ ජාතික දේශපාලනය මත වැඩිවෙමින් ඇති බලපෑමක් උසුලන්නට වීමේ මෙම යථාර්ථයේ දේශපාලන ප්‍රතිඵලය දෙයාකාරයකින් අවධානයට ලක් වෙමින් තිබේ .
මහ ධනේශ්වර සහ යෝධ ආයෝජක කණ්ඩායම් වල මතය වී ඇත්තේ රටේ ආර්ථික වර්ධනයට එමගින් ඉතා හානි කර බලපෑමක් එල්ල විය හැකි බව ය .
' සංවර්ධන විරෝධී රතු මකරෙකු ' පිළිබඳ භීතිය දැනටමත් දැඩි ලෙස දක්නට වෙයි .
මහ මැතිවරණ ප්‍රතිඵල නිකුත් වීමත් සමඟ ගිය 14 වැනිදා බොම්බායේ කොටස් වෙළෙඳ පොළ තුළ දක්නට වූ කඩා වැටීම මගින් පිළිබිඹු වූයේ ද මේ වාම භීතිකාවය .
අවුරුදු හතක් තුළ තනි දවසක දී වාර්තා වූ ගැඹුරු ම අඩිය කරා කොටස් වෙළෙඳ පොළ වැට්ට වීමෙන් එම බලවේග විසින් ආර්ථික පෙරමුණේ දී ප්‍රචණ්ඩ ප්‍රතිචාරයක් දැක්විණි .
කොටස් වෙළෙඳ පොළ මෙසේ " ලෑල්ලට වැටෙද්දී " කොංග්‍රස් පක්ෂයේ ඇතැම් කණ්ඩායම් අතර පවා කිසියම් තැති ගැන්මක් හට ගත් බවක් ද පෙනිණි .
මේ අතර ජනතාවගේ වරම නිෂ්ක්‍රිය කර දැමීමේ දේශපාලන අරමුණ ඇතිව ආර්ථික පෙරමුණේදී දක්ෂිණාංශික කුමන්ත්‍රණයක් ක්‍රියාත්මක වී ඇතැයි අනතුරු ඇඟවීමක් කිරීමට තරම් ධෛර්යයක් කොමියුනිස්ට්වරුනට තිබිණි .
ඉන්දීය ආර්ථිකයේ නාභි මණ්ඩල අල්ලා ගෙන සිටින මහා ජාවාරම්කාර කල්ලියක් මේ අරමුණ ඇතිව සංවිධාන කළ කුමන්ත්‍රණය ගැන බීජේපී රජයේ හිටපු ඇමැතිවරයකු දන්නා බව ද , ඒ ගැන තොරතුරු වත්මන් පාලනයට දැන්වීම ඔහුගේ යුතුකම බව ද කොමියුනිස්ට් පක්ෂය පෙන්වා දී තිබිණ .
බීජේපී විරෝධී පොදු දේශපාලන අරමුණ උඩ කොංග්‍රසය සමග එකට ක්‍රියා කරන අතර ඇතැම් ප්‍රදේශ වලදී කොංග්‍රසය සමඟ තරගයට වැටීමේ ස්වභාවයක් මැද බීජේපීයටත් කොංග්‍රසයටත් දෙකට ම නැති වාම අගමැතිවරයකු පිළිබඳ විකල්පයක් ගැන ද කතිකා වෙමින් ලියැලූ අවිනිශ්චිත පසුබිමක් හමුවේ මේ වාම වාම භීතිකාව උත්සන්න වෙමින් පැවැතීමේ ක්‍රියාවලිය අනුව දක්ෂිණාංශයේ පශ්චාත් - මැතිවරණ ප්‍රතික්‍රියා තේරුම් ගත යුතු වේ .
මහත්මා ගාන්ධි ඝාතනය ජාතීන් අතර මෛත්‍රීය , කරුණාව සහ සමගිය තහවුරු කරන්නට මුළු ජීවිතය ම කැප කළ මහත්මා ගාන්ධි මරා දමන්නට තුවක්කුව අතට ගත්තේ ' විනායක් ගොඩ්සේ ' නමැති පුවත්පත් කලාවේදියෙකි .
ඔහු ඉන්දියාවේ ගතානුගතික අන්තවාදයෙන් උමතු වූවකු මිස කුමන්ත්‍රණකාරී සංවිධානයක කුලීකරුවෙක් නොවේ .
ඉන්දිරා ගාන්ධි අගමැතිනිය වෙඩි තබා මරා දැමුවේ ඇගේ ම ආරක්ෂක භටයන් අතර සිටි එම අන්තවාදයෙන් ම ඔත්පොළ වූ සික් ජාතිකයෙකි .
ඔහු ද කුමන්ත්‍රණකාරී සංවිධානයක කුලීකරුවෙක් නොවේ .
රජිව් ගාන්ධි ඝාතනය මීට වඩා හාත්පසින් ම වෙනස් ය .
එය රට අභ්‍යන්තරයේ නොව බාහිර ත්‍රස්තවාදී සංවිධානයක මැදිහත් වීමෙකි .
‍සෝනියා ගාන්ධිට එල්ල වී තිබෙන තර්ජනය ඉන්දියාවේ අන්තවාදී දේශපාලනයත් , දේශපාලන ඝාතනත් උපයෝගි කොට ගෙන කිරා මැන බැලිය යුතු ය .
මේ තර්ජනය ප්‍රධාන වශයෙන් සංවිධානාත්මක දේශපාලන අන්තවාදයේත් , පෞද්ගලික ගතානුගතික අන්තවාදයේත් ප්‍රතිඵලයකි .
ඒ නිසා ම සෝනියාට එල්ල වී තිබෙන තර්ජනය මහත්මා ගාන්ධිට සහ ඉන්දිරා ගාන්ධිට එල්ල වූවාටත් වඩා බරපතල ලෙස සැලැකිය හැකි ය .
භාරතීය ජනතා පක්ෂයේ තත්ත්වය ජනතා පක්ෂය විපක්ෂයට තල්ලු වී ගිය ද සෝනියා ගාන්ධි විරෝධය නතර කළේ නැත .
භාරතීය ජනතා පක්ෂය දැඩි ජාතිවාදී මත දරන පක්ෂයක් ලෙස ප්‍රසිද්ධ ය .
උග්‍ර ජාතිවාදීහු මේ පක්ෂය තුළ සිටිති .
ඔවුන් සෝනියා ගාන්ධිට විරුද්ධත්වය දක්වන්නේ අන්තාවාදී ජාතිකත්වයෙන් උමතුවය .
එහෙත් හිටපු අගමැති වජ්පායි වැනි බුද්ධිමතුන් සෝනියා ගේ ඉතාලි ජන්මය මතු කර දක්වන්නේ , ගාන්ධි බලකණු බිම හෙළා ගැනීමෙන් දේශපාලන වශයෙන් අත් වන වාසි සලකා ය .
මේ දෙකොටස ම වර්තමාන විපක්ෂයේ සිටිති .
කොංග්‍රස් පක්ෂයේ ද ජාතිවාදී පිරිසක් සිටිති .
ඔවුහු ගාන්ධි පරපුරට පක්ෂපාතී වෙති .
එහෙත් සෝනියා ඉන්දියානු ජාතික කාන්තාවක ලෙස රටේ නායකත්වයට පත් වනු දකින්නට අකැමැති වෙති .
කොන්ග්‍රසය තුළ මෙම කණ්ඩායම , සංඛ්‍යාත්මකවත් , ගුණාත්මකවත් ප්‍රබල නැත .
මෙවර ඔවුහු නිහඬව සෝනියාට පක්ෂපාතිත්වය දැක්වූහ .
එහෙත් ඇය අගමැති ධූරය ප්‍රතික්ෂේප කිරීම ගැන ඔවුන් සතුටු වනවාට සැකයක් නැත .
ඉන්දියානු දේශපාලන ඉතිහාසය දෙස විමසිල්ලෙන් බලන විට අන්තවාදය එහි ගැබ් වූ ඓතිහාසික ලක්ෂණයක් ලෙස තේරුම් ගත හැකි ය .
එම අන්තවාදී දේශපාලනය දීර්ඝ කාලයක් තුළ වර්ගවාදයෙන් හා ආගම්වාදයෙන් ද පෝෂණය වූවකි .
එසේ පෝෂණය වුව ද ඔවුන් ගේ දේශපාලනය පොදුවේ ගත් කල දේශප්‍රේමී ජාතිකවාදයෙන් එකම රේඛාවක පවතී .
ඉන්දියාවේ දී එය වඩාත් හොඳට පිළිබිඹු වූයේ බ්‍රිතාන්‍ය අධිරාජ්‍යයෙන් නිදහස් වීම සඳහා ගෙන ගිය ජාතික නිදහස් අරගලයේ දීය .
මේ නිදහස් අරගලයට නායකත්වයට දුන් ඉන්දියානු ජාතික සංගමය තුළ සියල්ලෝ ම ඒකරාශි වූහ .
එදා සියලු වාර්ගිකයෝ , සියලු ආගමිකයෝ පමණක් නොව ජාතික ධනපති පංතිය ද අධිරාජ්‍ය විරෝධී සටනට එක් වූහ .
එම සටනේ දී සිර බත් කෑවුන් අතර ව්‍යාපාරිකයෙක් ද සිටීමෙන් මේ බව පසක් වෙයි .
මුල සිට ම ඉන්දියාව සතුව දේශප්‍රේමි ජාතිකවාදි දේශපාලනයක් තිබිණි .
එහෙත් මේ දේශපාලනය තුළ අන්තවාදය සැඟැවී ඇත්තේ අළු යට ගිනි පුපුරු මෙනි .
ඉන්දියාව පාලනය කළ බ්‍රිතාන්‍ය පාලකයෝ මෙය මැනැවින් දැන සිටියහ .
ඉන්දියාවට නිදහස ප්‍රදානය කිරීමේ දී පාකිස්ථානය කඩා වෙන් කර රාජ්‍යයන් දෙකක් බවට පත් කළේ ඒ නිසා ය .
එය දෙරටක් වූ වහා ම වර්ගවාදී ආගම්වාදී දරුණු ගැටුම් හට ගෙන දහස් ගණන් මිය ගියහ .
ඉන්දියානු ජාතිකවාදී දේශප්‍රේමී දේශපාලනයේ නිද්‍රෝපගත අන්තවාදය හිස නගන්නට පටන් ගත්තේ එතැන් සිට ය .
ඉන්දියාව විවිධ ජාතීන් ගෙන් සැදුම් ලත් දකුණු ආසියාවේ විශාලතම ප්‍රජාතන්ත්‍රවාදී රට වන්නා සේ ම රජ පෙළපතෙන් පසුව ඊට සමගාමීව රදල වැඩවසම් ක්‍රමයේ ප්‍රාදේශීක පාලකයන් බිහි වු රටෙකි .
අදටත් එහි නෂ්ටාවශේෂ තිබෙනු පෙනේ .
ඉන්දියාවේ ප්‍රාන්ත නාගරිකය නව ලෝක සංස්කෘතිය යම් තරමකට වැලඳ ගත්තත් , ග්‍රාම ඒකකය තවමත් පවතින්නේ පැරැණි ගතානුගතික සංස්කෘතියෙන් ඈත් වනු නොහැකි වය .
මීට මූලික හේතුව ලෙස දැකිය හැක්කේ ඔවුන් බමුණු දහම සහ දේවවාදය ගරු කොට ගත් ආගමික ශික්ෂණයෙන් හික්මවා තිබීමය .
ඔවුනට ගතානුගතික අන්තවාදයෙන් මිදෙන්නට ප්‍රාන්ත දේශපාලනයේ නව මතවාද යම් තරම් දුරකට බලපෑමක් කර තිබෙන බව පෙනී යන්නේ සෝනියා ගාන්ධි මෙහෙයවූ කොංග්‍රස් පක්ෂය වැඩි බලයක් ලබා ගැනීම නිසා ය .
මෙය ශුභවාදී ලක්ෂණයක් වුව ද තවමත් නාගරිකයේ පවා ගතානුගතික අන්තවාදයේ දේශපාලන මානසිකත්වය රඳා පවත්නා බව පිළිගත යුත්තකි .
භාරතීය ජනතා පක්ෂය වැනි තදබල ජාතිවාදී පක්ෂයක රඳා පැවැත්ම ඇත්තේ , එය ඉන්දීය පාලන බලය ලබා ගත්තේත් රට තුළ දෝලනය වෙමින් පවත්නා ජාතික ආගමික වූත් , ගතානුගතික වූත් අන්තවාදය නිසා බව අමතක කළ යුතු නැත .
න්‍යෂ්ටික අවි ව්‍යාප්තිය වැළැක්වීමේ සැලැස්මකට ජී .
8 සමුළුවේ අනුමැතිය වැඩි අවධානය ඉරාකයට සහ උතුරු කොරියාවට සමුද්‍ර දූවේ හිදී න්‍යෂ්ටික අවි ලොව පැතිරීම වලකාලීමේ සැලැස්මක් අනුමත කරමින් උ . කොරියාව හා ඉරානය ‍කෙරේ දැඩි අවධානයක් යොමු කිරීමට ලෝකයේ බලවත්ම රටවල් අට පෙළඹී තිබේ .
ජෝර්ජියාවේ සමුද්‍ර දූපතේ පවත්වන ජී . 8 සමුළුවේදි ' ක්‍රියාත්මක සැලැස්මක් ' ඉදිරිපත් කරන මෙම කාර්මික රටවල් අට න්‍යෂ්ටික තාක්ෂණය හා උපකරණ හුවමාරුව වසරකට තහනම් කළ යුතු යැයි සම්මත කොට ගෙන ඇත .
මෙහි දි උ . කොරියාව හා ඉරානය විශේෂ කොට ගනිමින් ඔවුන් පිළිවෙළින් සයරාජ්‍ය සාකච්ඡාව තුළින් විසඳුමකට ළඟා විම හා අන්තර් ජාතික බලශක්ති ඒජන්සිය සමග සහයෝගයෙන් කටයුතු කළ යුතු යැයි ද ප්‍රකාශ කර තිබේ .
මීට අතිරේකව ජී . 8 සංවිධානය පුළුල් කිරීම කර අවධානය යොමමින් චීනය හා ඉන්දියාව ප්‍රමුඛ කොට ගත් සංවර්ධනය වන රටවල් කීපයක් ඇතුළත් ජී . 20 සංවිධානයක් බිහි කිරීම පිළිබඳව සැලකිල්ල ද යොමු කර තිබේ .
මෙම ජී . 20 සමුළුව ලබන වසරේ පැවැත්විය හැකි PUNCැයි කැනඩාවෙන් පැවසී තිබේ .
ගෝලීය බලය ජි . 8 රට වල බලපෑමට පමණක් නොව චීනය හා ඉන්දියාව වැනි රට වල බලපෑමට ද යටත්ව ඇති බව ප්‍රංශය , ඉතාලිය හා කැනඩාවේ මතය වී ඇති අතර ඉහත සඳහන් දෙරටින් තොර ලෝක ආර්ථිකයක් ගැන කතා කළ නොහැකි බව ද ඔවුන් පෙන්වා දී තිබේ .
රොයිටර් ඇෆ්ගනිස්තානයේ චීන කම්කරුවන් 11 ක් සටන්කාමීන් අතින් මරුට .
කාබුල්හිදීය ඇෆ්ගනිස්තාන සටන්කාමීන් 20 කගෙන් පමණ යුත් කණ්ඩායමක් ඊයේ අලුයම චීන ජාතික මාර්ග කම්කරුවන්ගේ රැඳවුම් අංගනයකට කඩා වැදී 11 දෙනෙකු ඝාතනය කර ඇති අතර තවත් පස් දෙනෙකුට තුවාල සිදුව තිබේ .
ඇෆ්ගන් තලේබාන් පාලනය බිඳ වැටීමෙන් පසු එහි දී විදේශිකයන් පිරිසකට එල්ල වූ දරුණුම ප්‍රහාරයක් ලෙස මෙම සිද්ධිය සැලකී තිබේ .
මේ සිද්ධිය ඇති වූ උතුරු ඇෆ්ගනිස්තානයට අයත් කුන්ඩුස් නගරය මෙතෙක් ආරක්ෂිත ප්‍රදේශයක් ලෙස සැලකුණකි .
සැප්තැම්බරයේදී ඓතිහාසික මැතිවරණයකට සූදානම් වෙමින් තිබියදී ඇති වූ මේ සිද්ධිය දැනට අමෙරිකාවේ සංචාරයක නියැලි ජනාධිපති හමීඩ් කර්සායිට එල්ල කල බලවත් පහරක් ලෙස ද හැඳින්වී ඇත .
චීන කම්කරුන් 100 ක් පමණ ඉකුත් අඟහරුවාදා මෙම ඉදි කිරීම් අංගණයට පැමිණ තිබූ බව ප්‍රකාශිතය .
ඊයේ අලුයම 1 . 00 ට පමණ ප්‍රහාරයකින් එහි කඩා වැදී ඇත්තේ ගිනි අවි , ආර් . පී . ජී . අත්බෝම්බ ආදියෙන් සන්නද්ධව ය .
මෙම ප්‍රහාරයෙන් චීන ජාතිකයන් 10 දෙනෙකු එතැනම මිය ගොස් ඇති අතර 11 වැන්නා රෝහලේදී මිය ගොස් තිබේ .
චීන සමාගමක් වෙනුවෙන් මාර්ග ඉදි කිරීම් කටයුතු වල ඔවුන් නියැලී සිටි අතර මේ සඳහා අරමුදල් සැපයෙන්නේ ලෝක බැංකුවෙන් බව සඳහනි .
සිද්ධියේදී එක් ඇෆ්ගන් ආරක්ෂක නියාමකයෙකු ද මිය ගොස් ඇත .
ආරක්ෂක පිරිස් ප්‍රහාරකයින් සමග ඇති වූ සටනේදී ඔහුට එම ඉරණම අත්ව ඇත .
රොයිටර් .
ඉරාක ප්‍රචණ්ඩත්වය හමුවේ නොසැලී නිදහස් හා ප්‍රජාතන්ත්‍රවාදී පාලනයක් ලබා දීම අමෙරිකාවේ අවසන් කාර්යභාරයයි .
කාලිසල් හි දී , ඉරාකයේ අමෙරිකානු කාර්ය භාරය සතුරෙකු පරාජය කිරීමට සීමාවූවක් නොව ජනතාව වෙනුවෙන් සේවය කරන හා සටන් කරන නිදහස් නියෝජිත ආණ්ඩුවක් ලබා දී මිතුරෙකු ශක්තිමත් කරන්නක් බව අමෙරිකානු ජනාධිපති බුෂ් පෙරේදා “ හමුදා යුද පීඨයේදී ” පැවැත්වූ කතාවෙදී කීවේය .
ඒ සමගම මෙම කාර්ය භාරය නිම වූ සැනින් අමෙරිකාවේ මැදිහත් වීමද නිම වනු ඇති බව කී ඔහු ඉරාකය ප්‍රජාතන්ත්‍රවාදය හා නිදහස ලබා දීමේදී අදියර 5 ක් අනුගමනය කරන බව කියා සිටියේය .
ඒ අනුව ඉරාක ස්වාධීන ආණ්ඩුවකට බලය පැවරීම , ආරක්ෂාව තහවුරු කිරීමට උපකාරී වීම , ඉරාක යටිතල පහසුකම් යළි ගොඩ නැගීම අඛණ්ඩව සිදු කිරීම , අන්තර් ජාතික සහයෝගය දිරිමත් කිරීම සහ ඉරාක ජනතාවගේ අනුමැතියෙන් නව නායකයින් පත් කැරෙන ජාතික මැතිවරණයක් කරා යාම මෙම පස් අදියර බව ඔහු කීය .
ලබන මස ඉරාක ජනතාවට පාලන බලය පැවරීමෙන් එහි මුල් අදියර සපිරෙනු ඇතැයි කී ඔහු , ජුනි 30 දා සිට සන්ධානයේ තාවකාලික අධිකාරිය නොපවත්නා අතර එහි විතැන්වීමක් ද සිදු නොකරන බවත් ඉරාකීයන්ට ඔවුන්ගේම කටයුතු පාලනයට ඉඩ සැලසෙන බවත් පැවසීය .
නිදහස් ස්වයං පාලනයක් විසින් ඉරාකයේ ත්‍රස්ත පදනම පිළිකෙව් කරෙනු ඇති අතර කලාපීය ප්‍රතිසංස්කරණ ක්‍රියාවලිය නව ප්‍රවේගයක් ලබා දෙනු ඇතැයි බුෂ් කීවේය .
සදාම් හුසේන් බලයෙන් පහ කිරීමේ හමුදාමය ක්‍රියාවලියේදී , සටන් බිමේදී ඝාතනය වීම හෝ ග්‍රහණයට අසු වීමෙන් මිදී , සදාම්ගේ හමුදා සාමාන්‍ය ජනතා අතර සැඟව ගිය බවත් , දැන් ඔවුන් නව ත්‍රස්ත බලවේගයක් ලෙස මතුව ඇති බවත් පෙන්වා දුන් බුෂ් , ඔවුන් විදෙස් සටන් කාමීන් හා ත්‍රස්තවාදීන් සමග එක්ව ගෙන යන ක්‍රියාවලිය අමෙරිකාව , සන්ධාන හමුදාව හා ඉරාක ජනතාවගේ ඉවසීමට කැරෙන තර්ජනයක් බවද කීවේය .
”ඉරාක ජනතාව ස්වයං පාලනයකට සමීප වෙමින් තීරණාත්මක අවස්ථාවකට එළඹෙන මොහොතේ ඔවුන්ගේ ත්‍රස්ත ක්‍රියා උග්‍ර වනු ඇත .
එහෙයින් ඉදිරියේ ඇත්තේ දුෂ්කර කාලයකි .
එහෙත් ඉරාකයේ ප්‍රගති ගමන කිසිම සතුරු බලයකට වැළකිය නොහැකිය .
දශක ගණනාවක ආඥාදායක්තවයට හුරු වූ ජනතාවක් ස්ථාවර ප්‍රජාතන්ත්‍රවාදයට පෙරලීම ලේසිපාසු නොවේ .
එහෙත් ඔවුන් ඊට යොමු කළ පසු ජීවිත බියට වඩා ජීවිත නිදහස ඔවුන් අගයනු ඇතැ” යි ද බුෂ් කියා සිටියේය .
” ජුනි 30 දා පොරොන්දුව ඉටු කිරීමෙන් තවදුරටත් ඉරාකය අත්පත් කරගෙන සිටීමේ අවශ්‍යතාවයක් සන්ධාන හමුදාවට නැති බව සනාථ වනු ඇත .
සන්ධාන හමුදාව හා ඉරාක ජනතාවට ඇත්තේ එකම සතුරෙකි .
ඒ ත්‍රස්තවාදීන් ය .
සදාම් පාක්ෂිකයින් ය .
ඔවුහු ඉරාක ජනතාව හා ඔවුන්ගේ නිදහස අතර කඳවුරු බැඳ සිටිති .
මේ ත්‍රස්තවාදින් සමග සටන් වැදීම 115 , 000 ක හමුදාවක් ප්‍රමාණවත් බව හමුදා නිලධාරීන් ප්‍රකාශ කළත් , මෑතකදී ප්‍රචණ්ඩත්වය වර්ධනය වීම හමුවේ අවශ්‍යතාක් කල් 138 , 000 ක හමුදාවක් පවත්වා ගෙන යාම අමෙරිකාව කටයුතු කරනු ඇත ” යනුවෙන් ද ඔහු පැවසීය .
රොයිටර් – ඒ . එෆ් . පී . මැඩ්රීඩ් බෝම්බ සිද්ධියේ සැකකරුගෙන් අමෙරිකා රහස් පොලිසිය සමාව ගනී .
පෝට්ලන්ඩ් හිදී , ඉකුත් මාර්තු 11 දා ඇති වූ ස්පාඤ්ඤ මැඩ්රිඩ් දුම්රිය බෝම්බ සිද්ධියේ ප්‍රධාන සාක්ෂිකරුවෙකු ලෙස අත්අඩංගුවට ගෙන දෙසතියක් තිස්සේ රඳවා ගනු ලැබූ අමෙරිකාවේ ඔරිගොන්හි මුස්ලිම් නීති වේදියෙකු පෙරේදා නිදහස් කර ඇත්තේ අමෙරිකානු රහස් පොලිසිය ( එෆ් . බී . අයි . ) ඔහුගෙන් සමාව යදිමිණි .
37 හැවිරිදි බ්‍රැන්ඩන් මේ ෆීල්ඩ් නම් ඔහු , 1984 වැදගත් සාක්ෂිකරුවන් පිළිබඳ නීතිය යටතේ අත්අඩංගුවට ගෙන තිබූ මැඩ්රීඩ් දුම්රිය බෝම්බ පුපුරා යාම සිදු වු තැන හමු වූ ඩෙටනේටර් අඩංගු බෑගයක ඔහුට සමාන ඇඟිලි සලකුණක් තිබීමෙන් බව එෆ් . බී . අයි . ආයතනය කියා තිබේ .
එහෙත් ඔහු වැරදි හැඳිනීමකට ගොදුරු වූවෙකු බව පවසමින් අධිකරණයෙන් පෙරේදා නිදහස් කරිණි .
මෙහි දී එෆ් . බී . අයි . ආයතනය වෙනම පුවත්පත් සාකච්ඡාවක් කැඳවා ඔහු හා ඔහුගේ පවුලේ අයගෙන් ඇති වූ දුෂ්කරතාවය ගැන සමාව යැද තිබේ .
කෙසේ වුවත් අත්අඩංගුවේදී සෙසු වැරදිකරුවන් අතර තමාට ද මාංචු දමා තිබුණු බව ප්‍රකාශ කරමින් එම සිද්ධිය තමාට කළ අවමානයක් සේම අපහසුතාවට පත් කිරීමක් බව පවසන මේ ෆීල්ඩ් , ඔහු අත්අඩංගුවට ගනු ලැබීමට පාදක වුණු නීතියෙන් රජයට විශාල බලයක් හිමිව ඇති බැවින් එය සංශෝධනය කිරීම හෝ අවලංගු කිරීම කළ යුතු බව කියා තිබේ .
රොයිටර් ඩොමිනිකන් ජනරජය ගං වතුරට 76 ක් බිලි සැන්ටෝ ඩොමින්ගෝස්හිදීය අධික වර්ෂාවෙන් , ගංගාවක් දෙගොඩ තලා ගොස් අවට නිවෙස් යට වීමෙන් ළමයින් විශාල සංඛ්‍යාවක් ඇතුලුව 76 දෙනකු මිය යාමේ පුවතක් බටහිර ඩොමිනිකන් ජනරජයෙන් ඊයේ වාර්තා විය .
හයිට දේශසීමාව අසල ජිමානි ගංගාව උතුරා ගොස් සිදු වු මේ අනතුරින් 200 කට අධික පිරිසක් මිය ගිය බැව් ප්‍රදේශයේ ස්වේච්ඡා ගැලවුම් කණ්ඩායම් පවසා ඇති අතර අතුරුදන් වූවන් සෙවීමේ නිරත පිරිස් පවසා ඇත්තේ අධික ජල ප්‍රමාණය නිසා මෙහෙයුම් කටයුතු දුෂ්කර වී තිබෙන බවයි .
' මාස්ටර් ' ඝාතනයට එරෙහිව බංගලාදේශයේ යළිත් වැඩ වැරුමක් ඩකාහිදීය .
තම පක්ෂයට අයත් මන්ත්‍රීවරයකු ඝාතනයට ලක් වීමේ සිද්ධිය පිළිබඳව අපක්ෂපාතී පරීක්ෂණයක් පවත්වන ලෙස , රජයට බල කරමින් ලබන මාසයේ , පැය 24 ක මහා වැඩ වර්ජනයක් දියත් කරන බැව් , බංගලාදේශයේ ප්‍රධාන විපක්ෂය වන අවාමි ලීගය පෙරේදා නිවේදනය කළේය .
ඩකා අග නගරයට කිලෝ මීටර් 20 ක් උතුරින් ටොන්ගි ප්‍රදේශයේ දේශපාලන රැළියක් අමතා ආපසු පැමිණෙද්දී අසනුල්ලා මාස්ටර් නැමැති මෙම දේශපාලනඥයා , නාඳුනන තුවක්කු කරුවන් විසින් මරා දමනු ලැබීය .
ප්‍රමුඛ පෙළේ වෘත්තීය සමිති නායකයකු ද වූ මාස්ටර්ගේ මෙම අභිරහස් ඝාතනයට එරෙහිව පැවැත්වෙන දෙවන මහා වැඩ වර්ජනය මෙය වන අතර , පසුගිය පෙබරවාරි මාසයේ සිට , අවාම් ලීගය විසින් මෙහෙයවන 11 වැනි රාජ්‍ය විරෝධී වැඩ වැරුම මෙය වෙයි .
ඒ . එෆ් . පී . 01 . ඉන්දිය නව රජයේ අගමැති පදවියේ දිවුරුම් දෙමින් , කාශ්මීර අර්බුදයට සාමකාමී විසඳුමක් ලබා දෙන බවට , ආචාර්ය මන් මෝහන් සිං ප්‍රතිඥා දි පැය 24 ක් ගත වන්නටත් පෙර , ඉන්දු කාශ්මිරයේ ශ්‍රී නගර් ආසන්නයේ පිපිරී ගිය බෝම්බයකින් ඉන්දීය ආරක්ෂක හමුදාවේ භටයන් 28 දෙනකු ජීවිතක්ෂයට පත් විය .
ඔවුන්ගේ භූමදානය සිදු වෙද්දි රෝසමල් බන්දේසියක් අත දරා , සිය සහෝදර සෙබළුනට අවසන් ගෞරවය පුද කරන හමුදා භටයෙකි මේ .
02 . අමෙරිකානු හමුදා විසින් , අබු ගාරේබ් බන්ධනාගාරයේ රඳවා ගෙන සිටින සිං , ඥාතියකු පිළිබඳව තොරතුරක් ලැබෙන තෙක් පිටත රැඳී සිටින ඉරාක ෂියා මුස්ලිම් කාන්තාවක් සිර කඳවුර තුළ දිගින් දිගටම සිදු කරන ලදැයි කියන හිංසන ක්‍රියා ලෝකය අනාවරණය වීමත් සමඟ , එහි රඳවා සිටින පුද්ගලයන්ගේ ඥාතීහු , බන්ධනාගාරය ඉදිරිපිට දින 3 ක සත්‍යග්‍රහයක් අරඹා සිටිති .
03 . ඉරාකයේ තත්ත්වය යහපත් අතට හැරවීමේ හැකියාව ඇති බව අමෙරිකානු ජනතාව ඉදිරියේ තහවුරු කරනු වස් පෙන්සිල්වේනියාවේ කාලිස්ලේහි ' හමුදා යුද පීඨයේ දී ' ජනාධිපති ජෝර්ජ් ඩබ් . බුෂ් ඊයේ කතා කළ අයුරුය මේ .
මේ කතාව රූපවාහිනියෙන් විකාශනය කිරීමට පියවර ගෙන තිබිණ .
04 . ' ඉරාකයට හමුදා යැවීමට අප විරුද්ධයි ' දකුණු කොරියානු බිළිඳුන්ට පැළඳ වූ හිස්වැසුම් වල ලියැවී ඇත්තේ මේ අදහසයි .
ඉරාකයේ අමෙරිකානු යුද්ධයට එරෙහිව ද .
කොරියානු රජයට ද විරෝධය පාමින් ඔවුන්ගේ මවුවරුන් ඊයේ එරට අමෙරිකානු තානාපති කාර්යාලය අසල පැවැත්වු උද්ඝෝෂණයේ දී මේ දසුන දක්නට ලැබිණ .
05 . බංගලදේශයේ චාන්ද්පූර් හිදි මෙග්නා නදියේ ගමන් ගත් මගී යාත්‍රා දෙකක් ක්ෂණික කුණාටුවකට අසු වී ගිලීයාමෙන් සියගණනක් මිය ගොස් ඇති අතර මෙහි දැක්වෙන්නේ ඉන් ගොඩ ගත් එක් යාත්‍රාවකි .
06 . සම්ප්‍රදායික ඉස්ලාම් බලවේගයන් තුළින් මතුව ඇති අන්තවාදය හා සටන් කාමීත්වය පකිස්තානයට තර්ජනයක් ව ඇති බව පවසමින් , ඊට ගොදුරු නොවන ලෙස පකිස්තාන තරුණ පරපුරෙන් ඉල්ලා සිටි ජනාධිපති පර්වේස් මුෂාරෆ් එම ඉල්ලීම සිදු කළ තරුණ සම්මේලනය අමතන අයුරුය මේ .
ඉස්ලාමීය ත්‍රස්තවාදී බලවේග වලින් ඈත් වන්න පාකිස්තාන තරුණ පෙළට මුෂාරෆ් කියයි .
ඉස්ලාමාබාදයේ දී , පකිස්තානයේ අනාගතයට , සටන් කාමීත්වය හා අන්තවාදය තර්ජනයක්ව ඇති බවට අනතුරු අඟවන ජනාධිපති පර්වේස් මුෂාරෆ් සම්ප්‍රදායික ඉස්ලාම් බලවේගයන්ගෙන් ඈත් වන ලෙස පකිස්තාන තරුණ පෙළින් පෙරේදා ඉල්ලා සිටියේය .
මෙම අන්තවාදයේ විශාලම මූලයන් බවට පත්ව ඇත්තේ මොනවාද ? අවාසනාවකට මෙන් මුස්ලිම් පල්ලි , ශබ්ද විකාශන යන්ත්‍ර මෙහිදී අයථා ලෙස යොදා ගෙන තිබෙනවා .
එපමණක් නොවෙයි වෛරය වපුරාලීමට සමහර මුස්ලිම් ආගමික පාසල් පවා යොදා ගෙන තිබෙනවා ' යැයි තරුණ සම්මේලනයක් අමතමින් ඔහු කීවේය .
එහෙත් තවදුරටත් ඊට ඉඩ දිය නොහැකි බව ද ඔහු කීවේය .
ඇෆ්ගනිස්ථානයේ ප්‍රචණ්ඩත්වයට , ඉන්දු - කාශ්මීර ත්‍රස්තවාදයට න්‍යෂ්ටික බල ව්‍යාප්තියට හා අන්තවාදීන්ට රැකවරණය දීමට පකිස්තානය හවුල් යැයි බැහැර ලෝකයේ පවත්නා වැරදි අවබෝධය නිසා ඇති වන ඵලවිපාක පකිස්තානයට දරා ගත නොහෙන බව පෙන්වා දුන් මුෂාරෆ් , දරුණු කුණාටුවකට මැදිව සිටින රට ඉන් මුදා ගත යුතුව ඇතැයි කීවේය .
පැස්බරෙකු ගේ ප්‍රශ්නය හමුවේ හිස සඟවාගෙන නොසිට ඊට සෘජුව මුහුණ දිය යුතු බවද , බෙදුම්වාදය , වෛරය හා නිකායවාදය මෙන්ම සටන් කාමය පතුරන්නන්ද ප්‍රතිකේෂප කළ යුතු බවද ඔහු වැඩිදුරටත් කීය .
රොයිටර් දේශීය ගොවියා සුරැකීමට ජාත්‍යන්තර තලයේදී ක්‍රියා කරනවා ඉන්දීය වාණිජ හා කර්මාන්ත ඇමති නවදිල්ලියේ දී ඉන්දියාව , ලෝක වෙළෙඳ සංවිධාන යේදී එරට ගොවීන්ගේ අපේක්ෂාවන් සුරැකීම දිගටම සිදු කරන අතර , ඇති කර ගන්නා ගිවිසුම් වලදී ඉන්දීය රජයේ අපේක්ෂාවන් පිළිබිඹු කිරීම සහතික කරන බව නව වානිජ හා කර්මාන්ත ඇමති කමල් නාත් පෙරේදා පැවති පුවත්පත් සාකච්ඡාවකදී කීවේය .
මැක්සිකෝවේ කැන්කුන් හි පැවති ලෝක වෙළෙඳ සංවිධාන අමාත්‍ය මුළුවේදී සංවර්ධනය වන රට වල නව පෙරමුණක් ඇරඹීම සඳහා ඉන්දියාවද මූලිකත්වය ගෙන තිබිණ .
ඉන්දීය ගොවීන් විශේෂ කොට ගත් ජාතික අපේක්ෂාවන් මුළුමනින් ම සුරැකීමට සහතික වන බව මාධ්‍ය හමුවේදී කියා සිටි කමල් නාත් , සියලු සමුළු වලදී අඩු වශයෙන් කෘෂි කේෂත්‍රයේ දී ඉන්දියාවට සුවිශේෂ වූ ආකාරයට කටයුතු කිරීමට ප්‍රයත්න දරන බව පැවසීය .
ඉන්දියාව , චීනය , හා ද .
අප්‍රිකාව වැනි බලපෑමක් කළ හැකි සංවර්ධනය වන රටවල් ද ඇතුළත් 20 කණ්ඩායම පසුගිය කාලයේ දී ගෝලිය වෙළෙඳාමේ විකෘතියට තුඩු දී ඇති ගොවිසහනාධාර කපා දමන ලෙස සංවර්ධිත රට වලින් ඉල්ලා තිබිණ .
ඉන්දියාවට ලෝක වෙළෙඳාමේ 0 . 8% ක කොටසක් පමණක් හිමි වූවත් ගෝලීය වෙළෙඳ කේෂත්‍රයේ දී පසුගිය කාලය තුළ සංවර්ධනය වන රට වල ප්‍රබල හඬක් බවට එරට පත්ව තිබිණ .
' ඉන්දීය ජනගහනයෙන් 70% ක් පමණ කෘෂිකර්මයේ යෙදී සිටී .
ඉන්දිය කෘෂිකර්මය හුදු කෘෂිකර්මයක් පමණක් නොව ජීවන මගක්ව ඇති බැවින් සමුළු වලදී එය තිරණාත්මක සාධකයක් විය යුතු බව ' කමල් නාත් කීවේය . ඒ සමගම ආර්ථිකයේ සමහර අංශයන් හි විදේශ ආයෝජන ලිහිල් කරන බව ඔහු කීවද ඒ කුමන අංශ වල දැයි නොදැක්වීය .
තවද අංක දෙකක අපනයන වර්ධන තත්ත්වයක් පවත්වා ගැනීමට හා ගෝලීය වෙළෙඳාමේ 1% කොටසක් හිමි කර ගැන්මට රජය කැප වන බවද ඔහු කීය .
මෙහි දී විශේෂයෙන් ම ගොවි අපනයන කැරේ අවධානය යොමන බවද ඔහු පැවසීය .
රොයිටර් දියුණු යන රට වලට වැඩි වාසි අත් වන අයුරින් චීනය සහ බ්‍රසීලය අත්වැල් බැද ගනී .
බීජිංහිදී , චීනයත් බ්‍රසීලයත් දෙරටේ ආර්ථික හා දේශපාලන බැඳියාවන් ශක්තිමත් කරමින් අන්තර් ජාතික වෙළෙඳාමේදී සංවර්ධනය වන රට වලට වැඩි වාසි අත් වන අයුරින් එක්ව කටයුතු කිරීමට පෙරේදා ගිවිස ගත්තේය .
පස් දින චීන සංචාරයක යෙදී සිටින බ්‍රසීල ජනාධිපති ලුයි ඉනාසියෝ ලුලා ද සිල්වා හා චීන ජනපති හියු ජින්ටාඕ හමුවෙන් පසු නිකුත් කරුණු ඒකාබද්ධ නිවේදනයක මෙ බව දැක්වේ .
වෙළෙඳ හා ක්‍රමෝපායික සබඳතා තර කර ගැන්ම මෙම සංචාරයේ අරමුණ වී ඇති අතර , එය ලෝක වෙළෙඳ සංවිධානය හා එ . ජා . සංවිධානය වැනි අමෙරිකානු හා යුරෝපියානු ආධිපත්‍යය විදහන සමුළු වලදී ඊට එරෙහිව නැගී සිටීමට ඉවහල් වනු ඇතැයි පැවසී තිබේ .
බ්‍රසීලය වෙනත් කිසිම රටක් සමඟ නොපත්නා අයුරින් චීනය සමග දේශපාලන වානිජ සංස්කෘතික හා ආර්ථික සබඳතා ගොඩ නගා ගෙන ඇති බව ලූලා ද සිල්වා කීවේය .
රොයිටර් ජී . 8 සමුළුවට බුෂ්ගෙන් මුස්ලිම් රටවල් 5 කට ඇරියුම් .
වොෂිංටනයේදීය , ලබන මාසයේ පැවැත්වීමට නියමිත , ලොව ප්‍රධාන කාර්මික රටවල් අටේ සමුළුවට සහභාගි වන ලෙස , අමෙරිකානු ජනාධිපති බුෂ් , ඇෆ්ගනිස්තානය , ඇල්ජීරියාව , බහරේනය , ජෝර්දානය සහ යේමනය යන ඉස්ලාමීය රට වල රාජ්‍ය නායකයන්ට ඇරියුම් කර ඇතැයි ධවල මන්දිරය පෙරේදා පැවසීය .
මැදපෙරදිග රට වල , සිදු කිරීමට බුෂ් විසින් සැලසුම් කර තිබෙන , කලාපීය ප්‍රතිසංස්කරණ කටයුතු පිළිබඳ මෙම රට වල නායකයන් දැනුවත් කිරීම , මෙහි අරමුණ වූවද මේ අතරින් ඇතැම් රටවල් දැනටමත් බුෂ්ගේ ආරාධනය ප්‍රතික්ෂේප කර ඇතැයි ද ධවල මන්දිරය විසින් නිකුත් කළ ප්‍රකාශයක සඳහන් වෙයි .
ජි . 8 සමුළුව , ලබන ජූනි මස 9 වැනිදා ජෝර්ජියාවේ ' සී ' දූපතේ දී පැවැත්වීමට නියමිතය .
රොයිටර් අබු ගාරේබ් බන්ධනාගාරය විනාශ කර දමනවා - බුෂ් කාලිස්ලිහි දී ඉරාකයේ කුප්‍රකට අබු ගාරේබ් බන්ධනාගාරය කඩා බිඳ දැමීමට කටයුතු කරන බව අමෙරිකානු ජනාධිපති ජෝර්ජ් ඩබ් . බුෂ් පෙරේදා ප්‍රකාශ කළේය .
අමෙරිකාවේ පෙන්සිල්වේනියාහි හමුදා යුද පීඨයේදී කළ කතාවකදී මෙම ප්‍රකාශය කළ ඔහු , අමෙරිකානු සෙබලුන් විසින් ඉරාක යුද සිරකරුවන් හිංසනයට ලක් කිරීමේ සිද්ධිය ඇති වූ මෙම බන්ධනාගාරය බිඳ දැමීමට සැලසුම් කර ඇතැයි කීවේය .
" සදාම් හුසේන් පාලනය යටතේ අබු ගාරේබ් බන්ධනාගාරය මරණයේ හා වධහිංසනයේ සංකේතයක් විය .
එම බන්ධනාගාරයේදීම අමෙරිකාවට අගරු වන අයුරින් හා අමෙරිකානු සාරධර්ම කෙලෙසමින් අමෙරිකානුවන් කීපදෙනෙකු විසින් එය නින්දනීය චර්යාවක සංකේතයක් බවට පත් කර ඇතැයි " බුෂ් කීවේය .
මේ අතර බ්‍රිතාන්‍යයත් අමෙරිකාවත් එක්ව එ . ජා . ආරක්ෂක මණ්ඩලයට ඉදිරිපත් කළ කෙටුම්පත් යෝජනාවකින් , ජුනි 30 දා ඉරාක අතුරු පාලනයකට එරට පාලන බලය මුළුමනින්ම පවරන බව පොරොන්දු වී තිබේ .
ඒ . එෆ් . පී . ඉන්දීය 4 කොටස චන්ද්‍රබාබු නායිදුගේ පක්ෂය ඉන්දිය පාර්ලිමේන්තුවේ ( ලෝක් සභාවේ ) වජ්පායි සභාග ආණ්ඩුවේ සිටියේ ශක්තිමත් අත්තක් ලෙසයි .
නුතන ලෝකයට ගැළපෙන දේශපාලකයකු ලෙස , බටහිර හා ඇමරිකාවේ ඉහළ දේශපාලනය හා ව්‍යාපාරික පැළැන්තිය අතින් පිළිගැනෙද්දී , ඔහු අධික පරාජයකට පත් වුණේ ආන්ද්‍රා ප්‍රාන්තයේ ගැමියන් අතිනි .
මීට හේතුව කුමක්ද ? ඒ ගැමි ජනතාවට අවශ්‍ය වුනේ කොම්පියුටර් ලෝකයට පියමං කරනවාට වඩා තමන්ගේ කුසට අහරක් දරුපවුල නඩත්තු කර ගැනිමට රැකියාවක් , අතට ආදායමක් හා ගමේ තිබෙන පොදු ප්‍රශ්න වලට පිළිතුරුත්ය .
නායිදුගේ පරිගණක විප්ලවය රජ කළේ ආන්ද්‍ර ප්‍රාන්තයේ ප්‍රධාන නගරය වූ හයිඩ්‍රාබාද් නගරයේ ය .
මෙහි දී අන්තර්ජාල පහසුකම් සහිතව විද්‍යුත් ආණ්ඩු සංකල්පය මූලික විය .
නවීන ලෝකයට මෙවැනි දෑ අවශ්‍ය බව විවාදයක් නැත .
එහෙත් ඊට පමණක් මූලිකත්වය දීමෙන් හා නගරයෙන් පිට ගමේ අවශ්‍යතා මොනවාද යන්න ගැන අවධානය යොමු නොකිරීමෙන් මේ පරාජය ලබා ගත් බව විචාරකයෝ පෙන්වා දෙති .
ආන්ද්‍රා ප්‍රදේශයේ ( ප්‍රාන්තයේ ) තාක්ෂණික විප්ලවය එසේ සිදු වෙද්දී අප රටේ ද පසුගිය දෙවසර තුළ , තොරතුරු තාක්ෂණය ව්‍යාප්ත කරලීමේ වැඩ සටහන් දියත් විය .
ඉන්දියාවේ චන්ද්‍රාබාබු නායිඳු මෙන් මෙරට තොරතුරු තාක්ෂණයට පණ දුන්නේ මිලින්ද මොරගොඩ මහතාය .
එවකට ආර්ථික ප්‍රතිසංස්කරණ හා විද්‍යාතාක්ෂණ අමාත්‍යවරයා වූ ඔහු , විද්‍යුත් ආණ්ඩු හෙවත් ඊ - ගවන ( ර් ) ස් සංකල්පය ක්‍රියාවට නැංවීමට වෙහෙස දැරිණ .
නායිඳු මෙන් මිලින්දව ද ඇමරිකාව විසින් පිළිගනු ලබන පුද්ගලයෙකි .
නායිඳු මෙන් ම ශ්‍රී ලංකා දේශපාලනයේ ඉහළ තලයට කිට්ටු විය හැකි අයෙකි .
අනාගත ඉන්දියාවේ අගමැති පුටුවට නායිඳු නම් කෙරේය යන සැලකීම සේම මිලින්ද මොරගොඩ ද අනාගත ලංකාවේ අගමැති පුටුවට නම් කෙරේය යන විශ්වාසයක් දේශපාලන නිරීක්ෂකයන් තුළ පවතී .
ඉන්දියාවේ චන්ද්‍රබාබු නායිඳු මහ ඇමතිවරයා දක්ෂ ව්‍යාපරිකයෙකි .
ආන්ද්‍ර ප්‍රදේශයේ හොඳම ව්‍යාපාරිකයාට හිමි වාර්ෂික ප්‍රදානයක් ද වරක් ඔහු ලැබුවේය .
ලංකාවේ මිලින්ද මොරගොඩ ඇමතිවරයා ද දක්ෂ ව්‍යාපාරිකයෙකි .
බැංකු සභාපතිවරයෙකි .
නායිඳු අන්ද්‍ර ප්‍රාන්තය බාර මහ ඇමතිවරයා වූ අතර මිලින්ද පහුගිය ආණ්ඩුවේ ආර්ථික ප්‍රතිසංස්කරණ හා විද්‍යා තාක්ෂණ ඇමැතිවරයා විය .
මේ ව්‍යාපාරික මෙන්ම අමාත්‍ය දෙපළම කළේ ආර්ථික ප්‍රතිසංස්කරණ හරහා ගමට තාක්ෂණය ගෙන යාමට වෙර දැරීමය .
නායිඳු ශෛලියේත් මොරගොඩ ශෛලියේත් යම් යම් සමානකම් තිබිණි .
තාක්ෂණික උපකරණ ලබා දුන් පමණින් ආර්ථික ආලෝකයක් ඇති වේය යන මිථ්‍යාවට ජනතාව පිළිතුරු දී ඇත .
එහෙත් මේවායින් සුළු පිරිසකට ආර්ථික සමෘද්ධියක් ගෙන දුන්න ද මේ ප්‍රතිඵල වලින් පෙන්නුම් කළේ ඒවා සමාන්‍ය ජනතාව මායිම් නොකළ බවකි .
තාක්ෂණයෙන් පමණක් බඩගිනි නොනිමෙන බව ආන්ද්‍රා ප්‍රාන්තයේ ගැමි ජනතාව දේශපාලකයන්ට පෙන්වා දි තිබේ .
තරුණ නායකත්වය හා වාමාංශික නැඹුරුව මෙවර මැතිවරණයේ දී තරුණ නායකත්වය කෙරෙහි ජනතාව විශ්වාස තබා ඇත .
27 හැවිරිදි තරුණයන්ට වඩා ඉන්දියාවේ පළපුරුදු වියපත් දේශපාලකයන් පරාජයට පත් වුණි .
එපමනක් නොව , තවත් ප්‍රධාන ලක්ෂණයක් වන්නේ වාමාංශික දේශපාලනය අන් කවර දාටත් වඩා ඉදිරියට පැමිණීමයි .
ඉන්දීය කොමියුනිස්ට් පක්ෂය හා ඉන්දිය මාක්ස්වාදී කොමියුනිස්ට් පක්ෂය ඇතුළු වාමාංශික කණ්ඩායම ආසන 61 ක් හිමි කර ගත්තේ නිදහස් ඉන්දියාවේ ප්‍රථම වතාවටය .
මෙම ප්‍රමාණයම අප රටේ මැතිවරණයේ දී ද දක්නට ලැබිණි .
ජනතා විමුක්ති පෙරමුණ ඔස්සේ ඉදිරියට ආවේ තරුණ නායකත්වයයි .
මෙරටේ ද විශේෂ ලක්ෂණය වුණේ සම්ප්‍රදායික දේශපාලකයන් දෙවෙනි තුන්වෙනි තැනට දමා මේ තරුණයන් දිස්ත්‍රික්ක ලැයිස්තුවේ ඉහළට පත් වීමයි .
ඔවුන් ඡන්ද ලබා ගත්තේ මුදල් හදල් විසිකර හෝ , ඡන්ද දායකයන්ට තුටුපඬුරු පිරිනැමීමෙන් හෝ නොවේ .
ජනතාව තැබූ විශ්වාසය මතිනි .
එය රැක ගැනීම ඔවුන්ගේ අත්‍යවශයෙන් ම කළ යුතු කටයුත්තක් වේ .
එසේ නොකළහොත් ජනතාව ඊට ප්‍රතිචාර දැක්වීමට අමතක කරන්නේ ද නැත .
සාම වෑයම පකිස්තානය සමඟ සාම සාකච්ඡා ආරම්භ කර එය සුභවාදී දෘෂ්ඨී කෝණයකින් බැලීමට වජ්පායි මහතා උත්සාහ කළේය .
ජම්මු - කාශ්මීර් සම්බන්ධව දේශ සීමා පිළිබඳ ගැටලුවේ දී ඔහු නිතරම වෙර දැරුවේ සුහදත්වය රැක ගැනීමටත් සුභවාදීව බැලීමටත්ය .
ඒ සඳහා අවශ්‍ය සුහද පරිසරය ගොඩ නැඟිම වජ්පායිගේ උත්සාහය විය .
ඉන්දු පකිස්තාන බස් සේවය ඇරඹීමත් එක් නිදසුනකි .
මෙමගින් විශාල ජන කොටසකට යහපතක් උදා විය .
පකිස්තානයේ ජනාධිපති හැටියට හමුදා නායකයාම ( පර්වේස් මුෂරෆ් ) රාජ්‍ය නායකයකු ලෙස පිළි ගැනීමට ලක් කළේ ද වජ්පායි ය .
ඒ පකිස්තානු නායකයාගේ ඉන්දියානු සංචාරයේ දී රාජ්‍ය තාන්ත්‍රික ගෞරවයෙන් යුතුව පිළි ගනු ලැබීමෙනි .
ඉන්දීය දේශපාලන ඉන්ගම්මාරුවේ ශ්‍රී ලංකා ගැළපීම ඉන්දීය මැතිවරණයේ ප්‍රතිඵලය මෙන් ම නව අගමැති පදවියත් ආකස්මික සම්ප්‍රාප්තියක් සේ ගත හැකි ය .
එලෙස ම මේ නව පරිවර්තනය ඉදිරියේ ඇති අභියෝගයන් ද සුළුපටු නොවේ .
දුප්පතුන්ට සංවර්ධනයේ ප්‍රතිලාභ ලබා දීමත් , දේශපාලන ස්ථාවරත්වය රැක ගැනීමත් , ඉන්දු – පාකිස්තානු සාම සාකච්ඡා ඉදිරියට ගෙනැ යාමත් බරපතළ අභියෝග වේ .
ලංකාවේ දේශපාලන පසුබිමත් මීට සමාන නොවේ ද ? ලොකු අයියාගේ . එපමණක් නොව කාලගුණයෙන් ද ලැබුණේ යහපත් ප්‍රතිචාරයකි .
එනම් නිසි කලට වැසි ලැබී අස්වනු සාරවත් විය .
මේ පරිසරය ද සැලකිල්ලට ගනිමින් මැතිවරණයක දී ජය පරිසරයක් ලබා ගැනීමට , වක්‍රව උදව් වේය යන අපේක්ෂාව ද ඇති විය .
තවත් මාස 6 ක් අගමැති පුටුවේ සිටින්නට වරම් තිබුණ ද ජය ලකුණු සලකා ආණ්ඩුව විසුරුවා හැරියේය .
එහෙත් භාරතීය ජනතා පක්ෂය පරාජයට පත් වූයේ සියලු අනාවැකි , කණපිට පෙරළමිනි .
මෙයට බලපෑ ප්‍රධාන හේතු සාධක කවරේ ද? මීට මාසයකට පෙර අප රටේ දක්නට ලැබුණු ප්‍රතිඵල වලට හේතු වූ කරුණු කාරණා සමඟ , ඉන්දියානු පරාජයේ හේතු ද කොතරම් දුරට ගැළපේද ? අතල් බිහාරි වජ්පායි මහතාගේ ආණ්ඩුවේ ප්‍රධාන තේමාව වූයේ “ දිදුලන ඉන්දියාව " යන්නය .
මේ ගමනේ සාර්ථක ප්‍රතිසංස්කරණ , නව තාක්ෂණයේ අනුහස ආදිය සමඟ ඉන්දියාව අලුත් මඟකට යොමු කිරීමේ සැලැස්මක් විය .
පසුගිය දෙවසර තුළ එක්සත් ජාතික පෙරමුණු ආණ්ඩුව යටතේ අප රටට ද තේමාවක් පැවැතිණි .
එනම් ” යළි පුබුදමු ශ්‍රී ලංකා ” යන්නයි .
ඉන්දියාව බැබළවීමත් , ශ්‍රී ලංකාව යළි පිබිදවීමත් යන වැඩසටහන් වල මහා පරිමාණ යෝජනා සැලැසුම් තිබිණි .
ඒවා ක්‍රියාත්මක වීම ද ඇරඹිණි .
දෙරටේ ම සංඛ්‍යාත්මකව ආර්ථිකය වර්ධනය ධනාත්මකව ඉහළට ගමන් කරන බවට වාර්තා පළ විය .
එහෙත් ඉන්දියාවේ බැබළුණේත් , ශ්‍රී ලංකාවේ යළි පිබිදුණේත් ජනතාවගෙන් කීයෙන් කීදෙනකුට ද? ඉන්දියාවේ ජනගහනයෙන් 86% ක්ම එක් දවසකට උපයන්නේ ඇමරිකානු ඩොලරයකටත් වඩා අඩු මුදලකි .
එනම් ඉන්දියානු රුපියල් 50 / - ටත් වඩා අඩු ආදායමකි .
( මෙය ශ්‍රී ලංකාවේ මුදලින් නම් රුපි . 100 / - ට අඩු මුදලකි .
) මේ ගණන් මිනුම් මතු කර පෙන්වන්නේ ද ලෝක බැංකු වාර්තාය .
ඉන්දියාවේ ජනගහනයෙන් 70 % ක් යැපෙන්නේ කෘෂිකර්මාන්තයෙනි .
විරැකියාව ද අතිමහත්ය .
දිදුළන්නට වූයේ මුදල් හදල් පවතින සමාජයමයි .
ඔව්හු සැම දා බැබළෙති .
ඇතැම් විචාරකයන් පෙන්වා දෙන පරිදි ඉන්දියාවේ ඉහළ ධනපති සමාජයේ පවුල් වල විවාහ මංගල උත්සව වැනි සුවිශේෂි අවස්ථා වල වියපැහැදම් කරන්නේ රුපියල් මිලියන ගණනිනි .
ඇතැම් මංගල උත්සවවල් අවස්ථා වල දී රුපියල් ලක්ෂ ගණන් වැය කරමින් ටජ්මහල් ආකෘති සාදවා පසුදින කඩා දමන අවස්ථා ද ඇත .
එවැනි මුදල් සම්භාරයක් වියපැහැදම් කිරීමට කොතරම් මුදල් කන්දරාවක් ඔවුනට එක්රැස් වනු ඇත් ද ? පසුගිය කාලයේ මෙවැනි අති උත්කර්ෂවත් විවාහ මංගල්‍යයක් ගැන ඉන්දියාවේ ඉමහත් ආන්දෝලනයක් ඇති විණි .
එනම් දකුණු ඉන්දියාවේ තමිල්නාඩු ප්‍රාන්තයේ මහ ඇමැතිනි ජයලලිතාගේ හදා ගැනීමට ගත් දරුවාගේ විවාහ මංගල උත්සවය පැවැත් වූ උත්කර්ෂවත් ආකාරයයි .
ඇය කෝටි ගණනින් මුදල් උපයා ගන්නේ කෙසේද යන්න විවාදයටත් , විමර්ශනයටත් ලක් විය .
මේවා සරල නිදසුන් කිහිපයක් පමණි .
ඉන්දියාවේ ද ආදායමින් වැඩි කොටසක් යන්නේ අතළොස්සක් දෙනකු වෙත යි .
විදේශ විත්ති විචාරකයකු වන මොහාන් සමරනායක මහතා පෙන්වා දෙන පරිදි ඉන්දියාවේ ඉහළ ම පුටුවේ ලබන ප්‍රධාන විධායක නිලධරියා ලබන වාර්ෂික ආදායමත් පහළම ආදායමක් ලබන කෘෂිකාර්මික ක්ෂේත්‍රයේ කුලී කම්කරුවාගේ වාර්ෂික ආදායමක් අතර පරතරය තිස් දහසකට එකකි .
( 30 , 000 ට 1 කි .
) එහෙත් බටහිර ආර්ථික විශේෂඥයන්ගේ මතයට අනුව යම් රටක ආදායම් විෂමතාව දහසකට එකක් නම් එය ඉතා නරක තත්ත්වයකි .
මේ අනුව ඉන්දියාව තුළ ආදායම් විෂමතාව කොතරම් ලොකු පරතරයක් ද යන්න පැහැදිලි වේ ඉන්දියාව දිදුළා තිබෙන්නේ ඉතා ම ස්වල්ප දෙනකුට බව ඉන් මනාව පෙනී යයි .
ඔවුනට නම් නව ප්‍රතිසංස්කරණ ඔස්සේ ද දිදුළන්නට අවකාශය තිබිණි .
එහෙත් එදිනෙදා වේල පිරිමසා ගන්නා ජනතාවට මේ ආර්ථික ප්‍රතිසංස්කරණ වල මහිමය ළඟා වූයේ නැත .
ඔවුනගේ ජීවිත තත්ත්වය ඉහළ ගියේද නැත .
ඉන්දීය 4 කොටස එපමණක් නොව 14 වසරකට පසු පකිස්තානය සමඟ ක්‍රිකට් තරගයක් ද පැවැත්වූයේ සාමයට අවශ්‍ය පසුබිම් නිර්මාණය කර ගැනීමටත් , දෙරට අතර සුහදත්වය පාදා ගැනීමටත්ය .
මේ වැනි දේ මගින් වජ්පායිගේ උත්සාහය වූයේ දෙරටේ ම නායකයන්ගේත් ජනතාවගේත් සුභවාදී ඇස යොමු කරවීමටය .
වජ්පායි සන්සුන්වත් , සංයමයෙනුත් ප්‍රශ්නයට මුහුණ දුන්නා සේම පකිස්තානය ඉදිරිපත් කරන හැම දේටම හිස නැමුවේ ද නැත .
නිශ්ශබ්දව සිටියේ ද නැත .
සෘජු තීරණයක් ගත යුතු තැන සෘජුව සිටියේය .
සෘජුව අදහස් ප්‍රකාශ කළේය .
අනවශ්‍ය ලෙස පකිස්තානය හමුවේ සුරතල් වූයේ ද නැත .
ශ්‍රී ලංකාවේද සාම ව්‍යාපාරයට රනිල් වික්‍රමසිංහ අගමැතිතුමා අත තැබීය .
සටන් විරාමයකට මුල පිරීමට අවබෝධතා ගිවිසුමක් එල් . ටී . ටී . ඊ . ය . සමග අත්සන් කළහ .
එය දීර්ඝතම සටන් විරාමය ලෙස හැඳින්විය හැකිය .
වජ්පායි ඉන්දු පකිස්තාන් බස් සේවය ආරම්භ කළා සේ රනිල් , උතුරත් - දකුණත් යා කරන ඒ - 9 මාර්ගය විවෘත කළේය .
උතුරේත් , දකුණේත් ජනතාවට එහා මෙහා යාමට ඉඩකඩ විවර විය .
දකුණේ වැසියන්ට උතුරේ තල් රුප්පාව දකින්නටත් , උතුරේ වැසියන්ට දකුණේ පොල් රුප්පාව දකින්නට මෙමගින් ඉඩ ලැබුණි .
එහෙත් උතුරේ ප්‍රශ්නය හමුවේ , රනිල් අගමැතිවරයා වජ්පායි අගමැතිවරයා මෙන් සෘජු හා දැඩි නොවූ බව දේශපාලන අංශ වල ඇතැමෙක් පෙන්වා දෙති .
එල් . ටී . ටී . ඊ . ය . හමුවේ ප්‍රමාණය ඉක්මවා මෘදු පිළිPUNCක් අනුගමනය කිරීම නුසුදුසු වූ බව ඔවුන්ගේ මතය විය .
ගාන්ධි පරපුරේ සම්ප්‍රාප්තිය කොංග්‍රස් පක්ෂයට ජනප්‍රිය නායකත්වයක් ලැබීම ද මෙහිදී බලපා ඇත .
ගාන්ධි පරපුර නැවතත් පාලනය පැමිණීම මෙහිදී ප්‍රධාන කරුණ වේ .
එහෙත් භාරතීය ජනතා පක්ෂයට ඉන්දියානු ජනතාවට පෙන්වා දීමට උත්සාහ කළේ සෝනියා ගාන්ධි සම්ප්‍රදායික ඉන්දියානු ගැහැනියක් නොවන බව ය .
එහෙත් රජිව් ගාන්ධිගේ පුත් රාහුල් සහ දියණිය ප්‍රියංකා පමණක් නොව රජිව්ගේ සහෝදරයා වූ සංජය ගාන්ධිගේ පුත්‍රයා ද මෙවර දේශපාලන කරලියට පැමිණියහ .
ආසියාවේ පවතින සම්ප්‍රදායික පවුල්වාදය මතු වුණු අවස්ථාවක් වුව කොංග්‍රසයේ ජයග්‍රහණයට ප්‍රධාන සාධකය ලෙස එය පමණක් බල නොපෑවද ' ගාන්ධි ' යන නාමයේ මතකය ඉන්දියානු ජනතාව අමතක නොකරති .
රාහුල් - ප්‍රියංකා සොයුරු - සොයුරින් කෙරෙහි විශ්වාසයක් ජනතාව තුළ තිබිණි .
අලුත් ආණ්ඩුවේ අභියෝග ඉන්දීය කොංග්‍රස් පක්ෂයත් , වාමාංශික පක්ෂයත් එක්ව ගොඩ නගන සන්ධාන ආණ්ඩුවට අභියෝග රැසක් ඇත .
භාරතීය ජනතාවගේ මෙතෙක් නොවිසඳුණු මූලික ගැටලු වලට විසැඳුම් ඔව්හු අපේක්ෂා කරති .
හැටහත්කෝටි පනස් ලක්ෂයක ඡන්ද දායක පිරිසක් ලියාපදිංචි වී සිටින ඉන්දියාවේ කොංග්‍රසයේ ගමන රැඳී ඇත්තේ ද වජ්පායිට ජනතාව ඉගැන් වූ පාඩම් මතයි .
තම තමන්ගේ මනදොළ සපුරා ගන්නට ගියහොත් කොංග්‍රසය ද එළියට යවන්නට ඉන්දීය ජනතාව සූදානම් ය .
එය අපේ රටට ද පොදුය .
අපේ රටේ අලුත් ආණ්ඩුවට ද ඒ හා සමාන අභියෝග රැසක් ඇත .
ආණ්ඩුවක් ජනතාව ප්‍රතික්ෂේප කළේ ඇයිද යන්න සලකා බලා ඊට විකල්පව සාර්ථක හා සැබෑ විසැඳුම් ලබා නොදුණහොත් විකල්ප ආණ්ඩුවක් නැවත කරලියට රැගෙන ඒමට ජනතාව පසුභට වන්නේ ද නැත .
සුමිත් මායාදුන්නේ හෙඩිම නැත ගම්බද ජනතාවගේ මූලික ප්‍රශ්න විසැඳුම් නොලබා එලෙස ම පැවැතිණි .
කුමන ආර්ථික වැඩ සටහන් කලඑළි බැස්සත් ඔවුන්ගේ ජීවන තත්ත්වය ඉහළට එසැවීමක් සිදු නොවිණි .
වජ්පායි යුගයේ ආර්ථික ප්‍රතිසංස්කරණ සමඟ ඉන්දියානු ආර්ථිකය සංඛ්‍යාත්මක වශයෙන් වර්ධනය වන බව වාර්තා විය .
ශ්‍රී ලංකාවේ ද රනිල් යුගයේ ආර්ථික ප්‍රතිසංස්කරණ හමුවේ ආර්ථිකය සෘණ සිට ධන අගයකට පැමිණි බව වාර්තා විය .
එය යහපත් ප්‍රවණතාවකි .
එහෙත් සාමාන්‍ය ජන ජීවිතයක් හෙවන කුලීකරුවාගේ රජයේ සේවකයාගේ හා ගැමියාගේ ජීවිත වලට ආර්ථික වර්ධනය දැනුණේ නැත .
දෙරටේ ම ආණ්ඩු දෙක ප්‍රතික්ෂේප වූයේ ගම්බද ජනතාව අතිනි .
ඊට හේතු වූයේ වාර්තා වල සටහන් වන ආර්ථික වර්ධන වේගය සාමාන්‍ය ජනතාවගේ පසුම්බියට නොදැනීමයි .
ලෝක බැංකු අවවාද ' දිදුළන ඉන්දියාව ' සැලැස්ම යටතේ ලෝක බැංකු උපදෙස් ජාත්‍යන්තර මූල්‍ය අරමුදලේ අවවාද අනුශාසනා යටතේ කටයුතු කිරීමට වජ්පායි මහතාට ද සිදු විය .
' යළි පුබුදමු - ශ්‍රී ලංකා ' යටතේ රනිල් වික්‍රමසිංහ මහතාට ද එම තත්ත්වයට මුහුණ දීමට සිදු විය .
ඉන්දියාවේ ලොකු ම සේවය ලෙස සැලකෙන්නේ ඉන්දීය දුම්රිය සේවයයි .
ඉන්දියාවේ සමස්ත රාජ්‍ය සේවයෙන් 7 % ක විදේශ පිරිසක් මෙහි සේවය කරති .
එම විදේශ පිරිස දශ ලක්ෂ 19 කි .
ලෝක බැංකුව ඇතුළු ණය දෙන ආයතන වල නිරන්තර උපදෙස වුණේ මේ විදේශ පිරිස දශ ලක්ෂ 15 දක්වා අඩු කරන ලෙසයි .
ඉන්දියාව දිදුළවීමට විදේශීය ණය දෙන ආයතන වලින් ඉන්දීය දුම්රිය සේවය ගැන එලෙස උපදෙස් ලද අතර ශ්‍රී ලංකාව යළි පුබුදු වන්නට ශ්‍රී ලංකා දුම්රිය සේවයට ද එවැනි ම උපදෙස් ලැබිණ .
එනම් එය දුම්රිය අධිකාරියක ස්වරූපයෙනි .
අපේ දුම්රිය සේවයේ දුම්රිය සාමාන්‍යාධිකාරිවරයාගේ තනතුරේ සිටම මෙය අර්බුදයට ලක් විය .
තම තනතුර රැක ගැනීමට අධිකරණයේ පිහිට පැතීමට පවා ඔහුට සිදු විය .
සේවකයෝ වර්ජනය කළහ .
එපමණක් නොව අර්ධව හෝ සම්පූර්ණව හෝ රාජ්‍ය සේවය ලබන ආයතන පුද්ගලීකකරණයට නතු කිරීමට උපදෙස් ලැබිණි .
රජය සතුව තිබූ ප්‍රමුඛ පෙළේ මූල්‍ය ආයතනයක් වන ශ්‍රී ලංකා රක්ෂණ සංස්ථාව මුළුමනින් ම විකුණා දැමිණි .
සතොස මහපොළ වැනි ජනතාවගේත් , ශිෂ්‍යයන්ගේත් පිහිටට තිබෙන ආයතන වලට ද අහිතකර බලපෑම් ඇති විය .
මේවායින් සිදු වූයේ එක්තරා පන්තියක් පමණක් සාරවත් වීමය .
ඉන්දියාවේ ද නාගරික ධනවත් ව්‍යාපාරික පන්තිය දිදුළන්නට වූ අතර ගමේ කෘෂිකාර්මික කුලීකරුවා තව තවත් දිළිඳු බවින් දිදුළන්නට විය .
අපේ රටේ ද නාගරික ධනවත් ව්‍යාපාරික කොට්ඨාසයකට නව ප්‍රතිසංස්කරණ හරහා පිබිදෙන්නට අවකාශ ලැබුණ අතර පාරේ වැඩ කරන කම්කරුවා යළි යළිත් දිළිඳුකමින් පිබිදෙන්නට විය .
සංඛ්‍යාත්මකව ආර්ථිකය ඉහළට එසවුණු බව කීවත් දවසේ වේල සරි කර ගන්නට පොර බදින කුලීකරුවාට , රජයේ සේවකයන්ට විශ්‍රාමිකයාට , ස්වයං රැකියාවක නිරතවන්නකුට මේ ආර්ථිකය ඉහළ යාමේ වේගය නොදැනිණි .
එහෙත් ඉහළ යන ජීවන වියදම නම් ඔවුනට දැනුනේ නිරන්තරවමය .
මේ තත්ත්වය ඉන්දියාවටත් අපටත් පොදු විය .
ආර්ථික ප්‍රතිසංස්කරණ ජනතාවගේ කුසට නොදැනීමේ තත්ත්වය ද ඉන්දියාවත් ශ්‍රී ලංකාවේ පසුගිය ආණ්ඩු පරාජයට ප්‍රබල සාධකයක් විය .
වජ්පායි ආණ්ඩුවේ තවත් ප්‍රධාන අංගයක් නම් තොරතුරු තාක්ෂණය ව්‍යාප්ත කරලීමයි .
රටක් ඉදිරියට ගෙන යාමට පරිගණක තාක්ෂණය අවශ්‍ය අංගයක් ලෙසද සැලකිය හැකිය .
එහෙත් ඒ ඒ රටට , දේශයට එය යොදා ගන්නේ කවර ආකාරයට ද කවර ප්‍රමාණයන්ගෙන්ද පරිඝණක උපකරණ මගින් රටේ නිෂ්පාදන ධාරිතාවට දක්වන දායකත්වය කුමක්ද යන්න සොයා බැලිය යුතුය .
නායිඳු ශෛලිය සහ මොරගොඩ ශෛලිය ඉන්දියාවේ තොරතුරු තාක්ෂණය ව්‍යාප්ත කරලීමේ බර ප්‍රධාන වශයෙන් කරට ගත්තේ ' තෙළිඟු දේශම් ' පක්ෂයේ නායක අන්ද්‍රා ප්‍රාන්තයේ මහ ඇමැති චන්ද්‍රබාබු නයිඳුය .
තම ප්‍රාන්තයට තොරතුරු තාක්ෂණය , අන්තර්ජාල පහසුකම් ආදිය පැමිණි අතර ඒ පිළිබඳ ඉන්දියාවේ හා කලාපයේ අනිකුත් රට වල කථිකාවට ද ලක් විය .
පරිගණක හා තොරතුරු තාක්ෂණය පිළිබඳ සාකච්ඡා කරන විට ආදර්ශයක් ලෙස නිදසුන් කොට දැක් වූයේ ද අන්ද්‍රා ප්‍රදේශය යි .
චන්ද්‍රාබාබු ඇමැතිවරයාගේ අන්ද්‍රා ප්‍රාන්තයේ පරිගණක විප්ලවය හා නවීන තාක්ෂණය සමඟ වන මේ ආර්ථික ප්‍රතිසංස්කරණ වැඩ සටහන් ගැන ඇමරිකාව හා බටහිර රටවල් ද ඉතා පැහැදීමක් ඇති කර ගත්තේය .
එහෙත් ඔහුගේ තෙළිඟු දේශම් පක්ෂය පරාජයට පත් වූයේ අන්ත ලෙසිනි .
ලොකු අයියාගේ මැතිවරණ පාඩම දේශයක් පාලනය කරන නායකත්වයේ වෙනසක් ඇති වීම එම දේශයට තීරණාත්මක සිදු වීමකි .
කෙටි හෝ දීර්ඝ හෝ පාලනයකින් පසු පාලකයන් මාරු කර දමන්නේ ජනතා අපේක්ෂා බිඳ වැටීමෙන් අනතුරුවය .
මේ සමඟ ම පත් කරන අලුත් පාලනය කෙරෙහි බලාපොරොත්තු ගොන්නක් තබා ගැනීම ද සිදු වේ .
ඒ පාලනය තමන් ගැන නොබලනවාය යන්න දැනුණු පසු තම තීරණය , කිසිවකු බලාපොරොත්තු නොවූ අයුරින් වෙනස් කර දැමීමට ද ඔව්හු පසුභට නොවෙති .
මේ වෙනස් කර දැමීම කරැලි මගින් හෝ විප්ලවයක් මගින් හෝ ප්‍රජාතන්ත්‍රවාදීව හෝ සිදු විය හැකි ය .
එහෙත් පාලකයන් හමුවේ අසරණ වන ජනතාව තමන්ගේ එක ම ප්‍රජාතන්ත්‍රවාදී ආයුධය වන , ඡන්දය සලකුණු කරන පැන්සල් කොටය භාවිත කර , තම නිහඬ විප්ලවය කරති .
අපට ආසන්නතම නිදසුන වන්නේ ඉන්දීය මැතිවරණයේ දී ජනතාව වජ්පායි ආණ්ඩුවට ලබා දුන් තීන්දුවයි .
ඔව්හු වසර හයක් ( 6 ) ඉන්දියාව පාලනය කරමින් , ඉන්දියාව නව මාවතකට ගෙන ඒමට වෙර දැරූ භාරතීය ජනතා පක්ෂයට , පරාජය අත්පත් කර දුන්හ .
ඉන්දියාවේ පසුගිය පාලනය හා මැතිවරණ ක්‍රියාදාමය හා අවසානයේ ලද ප්‍රතිඵලය දෙස බැලීමේ දී එය මුළු කලාපයේ අනිකුත් ආණ්ඩු වලට ද අලුතින් යමක් හිතන්නට සලස්වන පාඩමකි .
එය බලයේ සිටින ආණ්ඩු වලටත් , බලය පැවරීමට සිටින ආණ්ඩු වලටත් පාඩමක් උගන්වයි .
එනම් කුමන ක්‍රියාදාමයක් ගෙනැ ගිය ද , ගමේ සිටින ගැමි ජනතාව අමතක කර බලයේ රැඳෙන්නට නොහැකි බව ය .
මෙය අප රටේ පැවැති අප්‍රියෙල් මැතිවරණයෙන් ද මනාව ඔප්පු විණි .
දකුණු ආසියානු කලාපයේ විශාල ම හා බලවත් ම රට ඉන්දියාවයි .
කලාපයේ ' ලොකු අයියා ' යන අන්වර්ථ නාමයෙන් ද ඉන්දියාව හඳුන්වන්නේ කලාපයේ බලවත් ම රට වන බැවිනි .
එම දේශයේ මැතිවරණ ප්‍රතිඵල වලින් කලාපයේ බලයේ සිටින ආණ්ඩු වලටත් , බලයට ඒමට බලාපොරොත්තුව සිටින පක්ෂ වලටත් හොඳ පාඩමක් උගන්වයි .
භාරතීය ජනතා පක්ෂයේ නායක හිටපු අගමැති අතල් බිහාර් වජ්පායි මහතා සිය පාලන කාලය තුළ ඉන්දියාව අලුත් මාවතකට අවතීර්ණ කරලීමට උත්සහ ගත් නායකයෙකි .
ලෝක බැංකුව , ජාත්‍යන්තර මූල්‍ය අරමුදල හරහා අලුත් ආර්ථික ප්‍රතිසංස්කරණ සමඟ තොරතුරු තාක්ෂණය ව්‍යාප්ත කරලීම , න්‍යෂ්ටික හා මිසයිල් අත්හදා බැලීම් , ජම්මු - කාශ්මීර් අර්බුද හමුවේ පකිස්තානය සමඟ සෘජු සාම සාකච්ඡා ඇරඹීම පමණක් නොව සුභදායී ලෙස සාමය දෙස බැලීම ආදී කරුණු රැසක් ඔහුගේ පාලන සමය තුළ ඉස්මතු විය .
වජ්පායි මහතා මැතිවරණයකට ගියේ ද පස් මහ බැලුම් බලා තමන්ට වඩාත් වාසිදායක යැයි හැඟෙන අවස්ථාව සැලකිල්ලට ගනිමිනි .
ඉන්දීය ආණ්ඩුවේ කාලය නිම කොට මැතිවරණයට යාමට නිල වශයෙන් නියමිතව තිබුණේ 2004 – ඔක්තෝබර් මාසයේය .
එහෙත් මහා මැතිවරණය මාස හයකට ඉස්සරහට ගනු ලැබුවේ පෙරමඟ සුභ ලකුණු සැලකිල්ලට ගනිමිනි .
පෙර මඟ ලකුණු ශුභ වුණත් ගමන අසුභයි ලෝකයේ ලොකුම ප්‍රජාතන්ත්‍රවාදී රට වන ඉන්දියාවේ පක්ෂ විසි හතරකින් සමන්විතව වජ්පායිගේ හවුල් ආණ්ඩුව තුළ විවිධාකාර ප්‍රශ්න තිබුණත් එම අභියෝග වලට ඔහු මුහුණ දුන්නේය .
ඔහුගේ ප්‍රතිරූපය ඉන්දියාව තුළ ගොඩ නැඟී තිබුණේ ද ජනප්‍රිය අගමැතිවරයකු ලෙසිනි .
සමීක්ෂණ වාර්තා වලින් පෙන්වූයේ ද වජ්පායි ආණ්ඩුවේ ජයග්‍රහණයේ ලකුණු ය .
දේශපාලන විචාරකයන්ගේ මතය ද එයම විය .
එපමණක් නොව පොදුවේ ගත් කල කලාපයේ අනෙකුත් රට වල දේශපාලන අංශ වල මතය ද වූයේ වජ්පායිගේ ජයග්‍රහණ ය යි .
වජ්පායි , ආණ්ඩුව විසුරුවා හැරියේ ද නිකම්ම නිකන් නොවේ .
2003 දෙසැම්බර් මාසයේ ප්‍රදේශ හතරක පැවැති මැතිවරණයෙන් නවදිල්ලි මහා නාගරික ප්‍රදේශය හැර ඉතිරි ප්‍රදේශ තුන ම ජය ගත්තේ ඔහුගේ භාරතීය ජනතා පක්ෂය යි .
මේ අනුව ජය සලකුණු ස්ථිර විය .
ජය ලබන්නේ කවර ප්‍රමාණයකින් ද යන්න අපැහැදිලි වුවත් ජය නියත බව පෙනිණි .
පාසල් දින නියමයක් නොමැතිව වසා දමන්නැයි මාඕවාදීන්ගෙන් නියෝග .
කත්මණ්ඩුහිදීය , පෞද්ගලික පාසල් වල ගාස්තු පහත හෙලන බවට පසුගිය වසරේ රජය විසින් දුන් ප්‍රතිඥාව ක්‍රියාවට නංවන්නැයි ඉල්ලා සිටිමින් ලබන ජූනි 06 වැනිදා සිට දින නියමයක් නොමැති වර්ජනයක් අරඹන්නැයි නේපාලයේ මාඕ කැරලිකරුවන්ට සම්බන්ධ සමස්ත නේපාල ජාතික ස්වාධීන විප්ලවීය ශිෂ්‍ය සංගමය නිවේදනයක් නිකුත් කරමින් එරට සියලුම පාසල් සිසුන්ගෙන් ඉල්ලීමක් කර තිබේ .
නේපාල අධ්‍යාපන අමාත්‍යාංශ ආරංචි මාර්ග සඳහන් කරන්නේ මෙම වර්ජනය ක්‍රියාත්මක වුවහොත් රට පුරා පිහිටි 38757 ක් වන පාසල් වල ලක්ෂ 54 ක් පමණ වන සිසුන්ගේ අධ්‍යාපන කටයුතු ඇනහිටින බවයි .
නේපාල රාජාණ්ඩුවට එරෙහිව එරට විපක්ෂ කණ්ඩායම් විසින් පසුගිය මාස කිහිපය තිස්සේ ක්‍රියාත්මක කළ විරෝධතා ව්‍යාපාර වලදී ද ප්‍රමුඛත්වය ගෙන ක්‍රියා කළ එරට ශිෂ්‍ය සංවිධාන මෙම වර්ජනය ක්‍රියාත්මක කළහොත් එරට දැනට පවතින අවුල් සහගත තත්ත්වය වඩාත් බරපතල මුහුණුවරක් ගනු ඇතැයි ප්‍රකාශ වී තිබේ .
ඒ . එෆ් . පී . දැඩි අධිෂ්ඨානයෙන් යුක්තව ත්‍රස්තවාදයට එරෙහිව සටන් වදිනවා පළමු කැබිනට් රැස්වීමේදි ඉන්දීය අගමැති කියයි .
නවදිල්ලියේ දී , කෘතහස්ත දේශපාලනඥයින්ගෙන් හෙබි ඉන්දීය නව රජය , ඊයේ සිට ක්‍රියාත්මක විය .
පෙරේදා සවස 71 හැවිරිදි අගමැති මන්මෝහන් සිං රජයේ ප්‍රමුඛ අමාත්‍යාංශ කොංග්‍රස් පක්ෂයේ ප්‍රවීණයන් වෙත ලබා දුන් අතර සෙසු කැබිනට් ඇමතිවරුන්ට ද අදාළ අමාත්‍යාංශ පැවරීය .
පළමු කැබිනට් රැස්වීම ඇරඹීමටත් මත්තෙන් ඉන්දු කාශ්මීරයේ ඉස්ලාමීය කැරලිකරුවන් විසින් බිම්බෝම්බ පුපුරුවාලීමෙන් ඉන්දිය සෙබළුන් 28 දෙනෙකු ඝාතනය කර තිබුණු අතර රැස්වීමේදී ඔවුහු මේ ක්‍රියාව හෙළා දුටහ .
මෙහිදි දැඩි අධිෂ්ඨානයෙන් යුතුව ත්‍රස්තවාදයට එරෙහිව සටන් වදින බවටත් මූලික ගැටලු සඳහා සාමකාමි විසඳුම් ලබා දීමට යොමු වන බවටත් අගමැති මන් මෝහන් සිං සපථ කළේය .
අගමැති මන් මෝහන් සිං සිය මුදල් ඇමති ලෙස පත් කර ඇත්තේ පලානිඅප්පන් ඩිදම්බරම්ය .
ව්‍යාපාරික ලෝකයේ ප්‍රසාදයට පාත්‍රව ඇති ඔහු 1996 - 1998 දක්වාද මුදල් ඇමති ධූරය දරා ඇත .
ඉන්දීය කැබිනට් මණ්ඩලයේ මානව සම්පත් ඇමති ධූරය පාසල් කටයුතු ද ආවරණය කැරෙන පරිද්දෙන් අර්ජූන් සිං ට හිමිව ඇත .
අධ්‍යාපනයේ වෙනස්කම් ඇති කරන බව ඔහු කීවේ හින්දු ජාතිකවාදීන් එය අවුලක් බවට පත් කොට ඇතැයි චෝදනා කරමිනි .
සුළුතර ආගමික කොටස් ගරහමින් ඉතිහාසය විකෘති කොට ඇති බවට කොංග්‍රස් නායකයින් පූර්ව රජයට චෝදනා කර තිබිණ .
නව ආරක්ෂක ඇමතිවරයා , ප්‍රනාබ් මුඛර්ජිය .
සමාජීය සමගිය සුරකින බවට ඔහු පොරොන්දු වී තිබේ .
ජන කොටස් අතර කැලඹිලි නොතිබිය යුතු අතර එවන් තත්ත්ව පවතීනම් වහා ඒවා පරාජය කළ යුතු බව ඔහු කියා ඇත .
ඇමතිවරුන් 28 කින් සමන්විත කැබිනට් මණ්ඩලයේ එකම ඇමතිවරිය වන්නේ සමාජ සාධාරණත්වය හා බලගැන්වීමේ අමාත්‍යාංශය හිමි මීරා කුමාර්ය .
විදේශ ඇමති ධූරය පැවරී ඇත්තේ 73 හැවිරිදි නට්වාර් සිංටය .
ඔහු පූර්ව රජයේ අමෙරිකානු හිතවාදී පිළිPUNC දැඩි සේ දෝෂ දර්ශනයට ලක් කළ අයෙකි .
මේ සියල්ල මැද අගමැති සිං හා පකිස්තාන ජනාධිපති පර්වේස් මුෂාරෆ් අතර දුරකතන සංවාදයක් සිදු විය .
විනාඩි 20 ක පමණ වූ මෙම සංවාදයේ දී දෙරට අතර සබඳතා වර්ධනයට හා සාම ක්‍රියාවලිය ඉදිරියට ගෙන යාමට ගිවිස ගැනිණ .
ඒ . එෆ් . පී . පලස්තීන නිවාස විනාශය ජර්මන් නාසි අපරාධ වලට සමානයි ඊශ්‍රායල් අධිකරණ ඇමති කියයි .
ජෙරුසෙලමේදීය , පලස්තීනුවන් 42 නෙකු ඝාතනය කරමින් හා නිවාස 35 ක් බිමට සමතලා කෙරෙමින් පසුගියදා පලස්තීන රෆා සරණාගත කඳවුරේදී සිදු කෙරුණු ඊශ්‍රායල් මෙහෙයුම දෙවන ලෝක යුද්ධයේ දී යුදෙව්වන් සමූල ඝාතනය කෙරෙමින් සිදු කෙරුණු නාසි අපරාධ වලට සමාන බව ඊශ්‍රායලයේ ජ්‍යෙෂ්ඨ කැබිනට් ඇමතිවරයෙකු පවසා තිබේ .
ඔහු අධිකරණ ඇමති යෝසෙෆ් ලැපිඩ් ය .
දෙවන ලෝක යුද්ධයේ දී නාසි සමූල ඝාතනයකින් දිවි බේරා ගත් ඔහු , පලස්තීන නිවාස විනාශය වහා නැවැත්විය යුතු බව කීවේය .
ඊට අදාළ ප්‍රතිපත්තිය අමානුෂික වූවක් බව පෙන්වා දෙන ඔහු , එය ජාත්‍යන්තර අධිකරණය හමුවේ ඊශ්‍රායලයට යුද අපරාධ චෝදනා එල්ල වීමට මුල් විය හැකි බවද කියා ඇත .
විනාශ කළ පලස්තීන නිවසක සුන්බුන් අතර ඇවිදිමින් බෙහෙත් කුප්පියක් සොයන මහළු කතක් වීඩියෝ පටයක දැක්මෙන් , දෙවන ලෝක යුද්ධයේ දී නාසි සමූල ඝාතන මැද නිවසින් පන්නා දැමුණු සිය මිත්තනිය සිහිපත් වූ බව ඔහු කියා තිබේ .
මේ අතර ඊශ්‍රායල් හමුදා රෆා ප්‍රදේශයේ භට සංඛ්‍යාව අඩු කර ඇතත් මෙහෙයුම දිගටම සිදු කරන බව කියා ඇත .
අගමැති ෂැරෝන් ද ලැපිඩ් ගේ ප්‍රකාශය පිළිගත හැක්කක් නොවන බව කියා ඇත .
රොයිටර් අරාබි සංගම් සමුළුව සාමාජික රට වල ප්‍රජාතන්ත්‍රවාදය තහවුරු කිරීමට රාජ්‍ය නායකයන්ගෙන් ප්‍රතිඥා .
ටියුනිස්හිදී , අරාබි රට වල ප්‍රජාතන්ත්‍රවාදය දිරි ගන්වන අතර දේශපාලන හා රාජ්‍ය කටයුතු වල පොදු සහභාගිත්වය ව්‍යාප්ත කරන බවක් කාන්තා අයිතීන් වඩවඩා බලගන්වමින් සිවිල් සමාජය පුළුල් කරන බවත් , සාමාජිකයන් 22 කගෙන් සමන්විත ' අරාබි සංගමය ' පෙරේදා සිය අවසන් ප්‍රකාශනයෙන් සපථ කර ඇත්තේ දෙදින මුළුවක් නිමවමිනි .
මෙහි දී අරාබි සංගමයට අයත් විදේශ ඇමතිවරු මෙම සංශෝධන ක්‍රියාවලිය සඳහා අනුමැතිය ලබා දුන් අතර රාජ්‍ය නායකයින් ඊට පුද්ගලිකව අනුමැතිය ලබා දීමක් සිදු විය යුතු නැති බව තීරණය කෙරී තිබේ .
සමුළුවේ අවසානයේ දී රාජ්‍ය නායකයින් කීප දෙනෙකු රැඳී සිටිය අතර සමුළු වැඩපිළිවෙළට විරෝධය පාමින් ලිබියානු ජනාධිපති මුවමර් ගඩාෆි සෙනසුරාදා ම පිටව ගොස් තිබිණ .
සමුළුව අවසානයේ ටියුනිස් ප්‍රකාශනය නිකුත් කෙරුණු , අතර අරාබි ජනමතය සෑහීමකට පත් වන අන්දමේ ක්‍රියාවලියක් ඉරාකයේ හා පලස්තීනයේ සිදුව නැතැයි ඉන් කියැවිණ .
එ . ජා . සම්මුතීන්ට අනුකූල නොවන ලෙස සිදු කෙරෙන අරාබි - ඊශ්‍රායෙල් ගැටුම් විසඳීමේ ප්‍රයත්න පිළිනොගන්නා බව කී ඔවුන් අමෙරිකානු සම්බාධක වලට ගොදුරුව ඇති සිරියාවට සහයෝගය පල කර තිබේ .
ඉරාකයේ ජනතාවට බලය පැවරීම කඩිනම් විය යුතු අතර එ . ජා . සංවිධානය එහි ප්‍රමුඛ භූමිකාවක නියැලිය යුතු බව ද ඔවුන් පෙන්වා දී ඇත .
රොයිටර් ඉරානයේ බ්‍රිතාන්‍ය තානාපති කාර්යාලය අසල උද්ඝෝෂණ .
ටෙහෙරානයේදී , ඉරාකයේ රඳවා සිටින අමෙරිකාව ඇතුලු සන්ධාන හමුදා වල ක්‍රියාකාරිත්වයට විරෝධය පාමින් ඉරානයේ බ්‍රිතාන්‍ය තානාපති කාර්යාලය අසල පෙරේදා සිව් වැනි වතාවටත් සිය ගණනක් දෙනා උද්ඝෝෂණ වල නිරත වූහ .
" අමෙරිකාව සහ බ්‍රිතාන්‍යයට මරණය " යනුවෙන් සටන් පාඨ කියමින් උද්ඝෝෂණයට එක් වූ සිසුන් බ්‍රිතාන්‍ය තානාපති කාර්යාලය දෙසට තක්කාලි සහ රතිඤ්ඤා දමා ගැසූ බැව් සිද්ධිය ඇසින් දුටුවෝ පැවසූහ .
ටෙහෙරාන් නුවර බ්‍රිතාන්‍ය තානාපති කාර්යාලය වසා දමා තානාපතිවරයා පළවා හැරිය යුතු බවට උද්ඝෝෂකයන් දිගින් දිගටම අවධාරණය කළ බවද වාර්තා වි තිබිණි .
- රොයිටර් සූඩාන ගැමියන් 56 දෙනෙකු අරාබි සටන් කාමීන් අතින් මරුට .
නයලා හිදී , බටහිර සුඩානයේ ඩාෆර් ප්‍රදේශයේ ගම්මානයකට කඩා වැදුණු අරාබි සටන් කාමීන් විසින් එහි ගැමියන් 56 දෙනෙකු පමණ පෙරේදා ඝාතනය කර ඇත .
ඩාෆර් ප්‍රදේශයේ අරගලකාරිත්වය සංසිඳී සන්සුන් වී ඇති බව රජය ප්‍රකාශ කළේ දැනට සතියකට පෙරදීය .
' ජන්ජාවීඩ් ' නම් මෙම සටන්කාමීන් අබු රාජිල් ගම්මානයට කඩා වැදී ඇත්තේ අසුන් හා ඔටුවන් පිටින් මෙන්ම වාහන වලින්ද පැමිණීමෙනි .
ඔවුන් වෙඩි තැබීමට පටන් ගැනීමත් සමග ගම්මු දිවි බේරා ගැනීමට දුව ගිය අතර නිවාස වලට ගිනි තැබූ ඔවුන් දුවනා පුද්ගලයන් හඹා ගොස් ඝාතනය කර ඇති බව දිවි බේරා ගත් අය පවසති .
56 දෙනෙකු මිහිදන් කළ බවත් ඉන් 40 ක්ම එකම වලෙක ලූ බවත් ඔවුහු කියති .
රොයිටර් අමෙරිකාවේ චෝදනාව චලාබ් ප්‍රතික්ෂේප කරයි .
වොෂින්ටනයේදී , අමෙරිකානු රහස් ඉරානයට ලබා දුන්නේය ' යන චෝදනාව මත සිය මූලස්ථනය අමෙරිකානු සෙබලුන්ගේ වැටලීමට ලක් වීමෙන් අපවාදයට ලක්ව සිටින ඉරාක අන්තර් පාලක සභාවේ සභික අහමඩ් චලාබි ඔහුට එරෙහි චෝදනාව ප්‍රතික්ෂේප කරමින් එම චෝදනාව එල්ල කරන සී . අයි . ඒ . ආයතනයට කොංග්‍රසය හමුවේ සංවාදයට පැමිණෙන ලෙස අභියෝග කර තිබේ .
චෝදනාව අසත්‍ය හා ව්‍යාජ වූවක් බවත් මෙය මඩගැසීමක් බවත් චලාබි කියා ඇත .
ඉරාන විදේශ අමාත්‍යාංශයෙන්ද ප්‍රකාශ වී ඇත්තේ චලාබිගෙන් හෝ ඉරාක පාලක සභාවේ වෙනත් කිසිවකුගෙන් හෝ ඔවුන් තොරතුරු ලබා ගැන්මක් සිදු කර නැති බවය .
සී . අයි . ඒ . ආයතනය ඉරාක ජාතික කොංග්‍රසයට අයත් කොටස් දෙස සැකයෙන් බලන අතර එහි අධ්‍යක්ෂ ජෝර්ජ් ටෙනට් විසින් මේ ව්‍යාජ චෝදනාව ඉදිරිපත් කර ඇති බව පවසන චලාබි ඔහු කොංග්‍රසයට පැමිණෙන්නේ නම් තමාද පැමිණ සියලු කරුණු අනාවරණය කරන බවත් එහි දී කොංග්‍රසයට තීරණයක් ගත හැකි වනු ඇති බවත් කියා තිබේ .
රොයිටර් මුළු ලෝකයම අවුල් කරන්නේ බුෂ් සහ බ්ලෙයාර් ' ලෝක බලවතුන්ට මුගාබේ දෙහි කපයි .
ලන්ඩනයේ දී ' ලොවම මුලා කරන ' අමෙරිකානු ජනාධිපති ජෝර්ජ් ඩබ් . බුෂ් හා ' පිස්සු වැඩ කරන ' බ්‍රිතාන්‍ය අගමැති ටෝනි බ්ලෙයාර් මුළු ලොවම අවුලෙන් අවුලට පත් කර ඇතැයි දිගින් දිගටම චෝදනා කරන සිම්බාබ්වේ ජනාධිපති රොබට් මුගාබේ මෑතකදී ඔහු අප්‍රිකානු ආඥාදායකත්වයේ ආදර්ශයක් වැනි යැයි පැවසූ ද .
අප්‍රිකානු රදගුරු ඩෙස්මන්ඩ් ටුටු ද විවේචනයට ලක් කළේය .
' ස්කයි නිව්ස් ' රූපවාහිනී සේවය සමග සිදු කළ සම්මුඛ සාකච්ඡාවකදී මේ බව ප්‍රකාශ කරන මුගාබේ බ්‍රිතාන්‍ය අගමැතිවරයා ' තමා සුපිරි මානවයකු සේ සලකා ගනිමින් සෙස්සන් දෙස අවඥාවෙන් බලන්නෙකු ' බව සඳහන් කළේය .
' බුෂ් ඉරාකය සම්බන්ධයෙන් ලොවම මුලා කර තිබෙනවා .
ඉරාකයට පහර දීමට තීරණය කිරීමෙන් වැරැද්දක් සිදු කර ඇති බව ඔවුන් දන්නවා .
ඉරාකයේ සමූහ ඝාතන අවි ඇති බව පවසමින් ඔවුන් බොරුවෙන් ලොවම මුලා කළා ' යැයි ඔහු පැවසීය .
බ්ලෙයාර් තවමත් කටයුතු කරන්නේ සිම්බාබ්වේ රාජ්‍යය බ්‍රිතාන්‍ය යටත් විජිතයක් ලෙස සලකා බවත් ඒ අනුව එරට කටයුතු පාලනයට ප්‍රයත්න දරන බවත් ඔහු වැඩිදුරටත් පැවසීය .
බ්ලෙයාර් ගේ ' පිස්සු වැඩ ' නිසා ලොවම අවුල් වී ඇති සැටි කාටත් පෙනේ යැයිද ඔහු කීය .
' මා ජනාධිපති ලෙස තේරී පත් වීම ගැන බ්ලෙයාර් විරුද්ධ වුණා .
සිම්බාබ්වේ රාජ්‍යය අවනීතිය රජයන ප්‍රජාතන්ත්‍රවාදී නොවන නීතියේ ආධිපත්‍යය හා මානව හිමිකම් ගරු නොකරන රටක් බව ඔහු සෙසු ලෝකයාට ප්‍රකාශ කළා .
මේ සියල්ලම අමූලික බොරු ' යැයි ද ඔහු කියා සිටියේය .
ද . අප්‍රිකානු අගරදගුරු ඩෙස්මන්ඩ් ටුටු ගැන පවසා ඇත්තේ ඔහු කෝපාග්නියෙන් වෙළුණු නපුරෙකු බවය .
එපමණක් නොව ටුටූ අප්‍රසන්න පුංචි රදගුරුවරයෙක් පමණක් බවද ඔහු පැවසීය .
මෙසේ ලෝක නායකයන් කීපදෙනෙකුම දැඩි විවේචනයට ලක් කළ ඔහු තමා සංවිධිත ප්‍රචණ්ඩ ක්‍රියාවන් හා නියැලෙන බවට නැගෙන විපක්ෂ චෝදනා ප්‍රතික්ෂේප කළේය .
තරුණ කඳවුරු මුවාවෙන් විපක්ෂය මැඬලීමට තරුණ කොටස් පුහුණු කරන්නේ යැයි නැගී ඇති චෝදනාව පිළිකෙව් කළ ඔහු තරුණ කඳවුරු ජාතික සේවාවක් බවත් තරුණයන්ගේ හැකියාවන් හැම අතින්ම වර්ධනය කළ යුතු අතර ඔවුන් ජාතික හැඟීමෙන් යුත් සිම්බාබ්වේ වැසියෝ බවට පත් කළ යුතු බවත් කියා සිටියේය .
මේ අතර සිම්බාබ්වේ රාජ්‍ය සාගතයට ගොදුරු වී ඇති රටක් ලෙස දක්වන මතය ප්‍රතික්ෂේප කරමින් මේ වසරේ අති විශාල ධාන්‍ය අස්වැන්නක් ලැබී ඇති බවත් සිම්බාබ්වේ ජනතාව සාගින්නේ නොපෙළෙන අතර ආධාර ලබා දිය යුත්තේ එවන් සාගින්නේ පෙළෙන රට වලට බවත් ඔහු පැවසීය .
ඒ සමගම යළිත් වතාවක් ජනාධිපති ධුරය හෙබවීමට අදහසක් නැති අතර වත්මන් ධුර කාලයේ කෙළවර ලේඛන කලාවට නැඹුරු වන බවද කීවේය .
ඒ . එෆ් . පී . - රොයිටර් .
ජර්මන් ජනාධිපති පදවිය හෝස්ට් කොහ්ලර්ට බර්ලින්හි දී , පශ්චාද්ක් යුද ජර්මනියේ නම වැනි ජනාධිපති ලෙස හිටපු ජා . මු . අරමුදල් ප්‍රධානී හෝස්ට් කොහ්ලර් විශේෂිත ෆෙඩරල් ඡන්ද මණ්ඩලයකින් පෙරේදා තෝරා ගැනිණ .
නාසි යුගයේදී හමුදාවෙන් පලා ගිය නාවිකයන්ට මරණ දඬුවම ලබා දුන් විනිසුරුවරයකු වන හැන්ස් ෆිල්බින්ගර් ගේ සහභාගිත්වය නිසා ජනාධිපති තේරීමේ ඡන්ද විමසීම අර්බුදයකට මැදිව තිබිණ .
කෙසේ වුවත් විපක්ෂ ක්‍රිස්තියානි ප්‍රජාතන්ත්‍රවාදී හා ඔවුන්ගේ නිදහස් ප්‍රජාතන්ත්‍රවාදී හිතෛෂීන් විසින් ජනාධිපති අපේක්ෂක ලෙස නම් කරුණු හෝස්ට් කොහ්ලර් ඉකුත් මාර්තු මස එතෙක් ජා . මු . අරමුදලේ ඔහු දැරූ කළමනාකාරිත්ව අධ්‍යක්ෂ ධුරයෙන් ඉවත්ව තරගයට ඉදිරිපත් වූ අතර 1204 ක ඡන්ද මණ්ඩලයේ ඡන්ද 604 දිනා ගැන්මට සමත් විය .
පාර්ලිමේන්තු මන්ත්‍රීන් හා ෆෙඩරල් ප්‍රාන්ත 16 ක නියෝජිතයන්ගෙන් මෙම ඡන්ද මණ්ඩලය සමන්විත වූ අතර අර්බුදයට මුල් වූ නාසි විනිසුරු හැන්ස් ෆිල් බින්ගර් ද ක්‍රිස්තියානි ප්‍රජාතන්ත්‍රවාදී නියෝජිතයෙකු ලෙස ඊට සහභාගි වී තිබිණ .
කෙසේ වුවත් මෙම ඡන්ද විමසීමේදී චාන්සෙලර් ගර්හාඩ් ෂ්‍රෝදර් ගේ අපේක්ෂක ගෙසින් ස්කුවන් ලබා ගත්තේ ඡන්ද 549 ක් පමණය .
රොයිටර් දකුණු කොරියාවෙන් අමෙරිකා හමුදා අයින් කර ගන්නේ අපට ගහන්න එ . ජා . උතුරු කොරියා නියෝජ්‍ය තානාපති කියයි .
සියෝල්හිදී , දකුණු කොරියාවෙන් අමෙරිකානු හමුදා භටයින් 3600 ක් ඉවත් කර ගැන්මේ යෝජිත සැලැස්ම එරට රැඳවුණු අමෙරිකානු සේනා අඩු කිරීමට වඩා උතුරු කොරියාවට එරෙහි ප්‍රහාරයක නියැලීමට අප ඇදීමේ වෑයමක් බව එ . ජා . සංවිධානයේ උතුරු කොරියානු නියෝජ්‍ය තානාපති රැන් සොං රියොල් ප්‍රකාශ කර තිබේ .
ද . කොරියාවේ 37500 ක අමෙරිකානු භට පිරිසක් සමග ප්‍රබල යුද අවි හා විමසුම් තාක්ෂණයක් යොදවා ඇත්තේ උතුරු කොරියාව ගැන විමසිල්ලෙන් පසුවීමට බව ප්‍රකාශිතය .
දැන් ද , කොරියාවෙන් හමුදා පිරිසක් ඉවත් කර ගන්නේ ඉරාකයේ සේවයේ යෙදීමට බව , අමෙරිකාව පවසතත් එය දෙවන කොරියානු යුද්ධයක් ඇරඹීමේ අදිටනින් සිදු කරන්නක් බව උ . කොරියාවේ මතය වී තිබේ .
ඉරාකයේදී මෙන් පූර්ව ප්‍රහාරයක යෙදෙමින් එවන් යුද්ධයකට මග පෑදීම අමෙරිකාවේ අභිප්‍රාය වී ඇතැයි නියෝජ්‍ය තානාපතිවරයා කීය .
මේ තත්ත්වය යටතේ උ . කොරියානු හමුදාව සීරුවෙන් තබා ඇති බව ප්‍රකාශ වේ .
රොයිටර් ඊශ්‍රායල් මිසයිල ප්‍රහාරයකින් පලස්තීනුවන් 41 ක් නසිති .
රෆාහිදීය , දින 3 ක් තිස්සේ ගාසා තීරයට දැඩි ප්‍රහාර එල්ල කරන ඊශ්‍රායල් හමුදා ඊයේ සරණාගත කඳවුරක් තුළට එල්ල කළ මිසයිල ප්‍රහාරයකින් පලස්තීන ජාතිකයන් 41 දෙනකු මිය ගොස් ඇතැයි සිද්ධිය ඇසින් දුටුවන් පවසා තිබේ .
අන්තර්ජාතික විරෝධතා මෙන්ම අමෙරිකාව විසින් කර තිබෙන තරවටු ද නොතකා , ඊශ්‍රායල් ප්‍රහාරක යානා විසින් පෙරේදා එල්ල කළ මේ ප්‍රහාරයට , ළමයින් සෑහෙන සංඛ්‍යාවක් ද ගොදුරු වී ඇතැයි ප්‍රකාශ වී තිබේ .
ප්‍රහාරය පිළිබඳව ඊශ්‍රායල් හමුදා වෙතින් මෙතෙක් කිසිදු ප්‍රකාශයක් කෙරී නැති අතර , මිය ගිය සහ තුවාල ලැබූවන් පිළිබඳ තොරතුරුද මේ වන තෙක් මුළුමනින්ම ලැබී නැතැයි මාධ්‍ය වාර්තා වල සඳහන් විය .
රොයිටර් .
පාකිස්තාන සහ කාශ්මීර සාම ක්‍රියාවලියට නව අගමැතිගේ න්‍යාය පත්‍රයේ ප්‍රමුඛ තැනක් .
නවදිල්ලියේදී , ඉන්දීය අගමැති ලෙස අද දිවුරුම් දෙන මන්මෝහන් සිං පකිස්තානය සමග අරඹා ඇති සාම ක්‍රියාවලිය ඉදිරියට ගෙන යාම හා කාශ්මීර අර්බුදය විසඳීමට සාකච්ඡා කිරීම වෙනුවෙන් ඉහළම ප්‍රමුඛත්වයක් ලබා දෙන බව පවසන අතරම දිළිදුකම දුරැලීම වෙනුවෙන් කැපවන බවද ප්‍රකාශ කර තිබේ .
නවරජයේ ස්ථාවරත්වය ගැන සැකයක් නැති බව සඳහන් කරන ඔහු , සියලු අසල්වැසි රටවල් සමග මිත්‍රශීලී සබඳතා පවත්වා ගැනීමට කටයුතු කරන අතර සෙසු සියල්ලටමත් වඩා පාකිස්තානය එහි දී මුල් තැනක් ගන්නා බව කීවේය .
ඉන්දු - පකිස්තාන ඉතිහාසයේ අවාසනාවන්ත සිද්ධි මතින් මතුව තිබෙන අර්බූද විසඳා ගැන්මට අවශ්‍ය ක්‍රමවේදයන් සොයා ගත යුතු බවත් , පසුගිය සිද්ධි අතීතයට මුසු කර දැමිය යුතු බවත් පැවසූ ඔහු , අනාගතය දෙස අපේක්ෂා සහගතව බැලිය යුතු අතර , එය කළ නොහැක්කක් නොවන බව ප්‍රකාශ කළේ දැනට 15 වසරකට පෙරදී බර්ලින් තාප්පය බිඳ දැමේයැයි කිසිවකු විශ්වාස කෙළේ දැයි ප්‍රශ්න කරමිනි .
මන්මෝහන් සිංගේ මෙම ප්‍රකාශය පකිස්තානයේ මහත් ප්‍රසාදයට ලක් වී ඇත .
කෙසේ වුවත් දෙරට අතර සාකච්ඡා ඉදිරියට යනු ඇති නමුදු එහි ස්වභාවයේ වෙනසක් සිදු වනු ඇතැයි විශ්ලේෂකයන් පෙන්වා දී තිබේ .
කාශ්මීර් ප්‍රශ්නය සම්බන්ධයෙන් ද අදාළ කණ්ඩායම සමග සාකච්ඡා පවත්වන බව සිං පවසා ඇත .
ඒ සමගම ඉන්දීය ආර්ථිකය ගැන අවධානය යොමු කරමින් ඉන්දියාවට දැන් " ශක්තිමත් රාජ්‍ය හා පෞද්ගලික අංශයක අවශ්‍යතාවය මතුව ඇතැයි " ඔහු කීය .
ඛනිජ තෙල් හා ගෑස් ආයතන ඇතුළත් ලාබදායි රාජ්‍ය ව්‍යාපාර විකිණීම පිළිබඳ අදහස ඔහු බැහැර කළේය .
කම්කරු අයිතීන් රැකිය යුතු බවත් විරැකියාව වර්ධනය වී තිබීම යහපත් තත්ත්වයක් නොවන බවත් ඔහු කීය .
21 වන සියවස ඉන්දීය සිය වසක් බවට පත් කරමින් ග්‍රාමීය ප්‍රදේශ සංවර්ධනය සඳහා ආයෝජනය කරන බවද ඔහු පැවසීය .
පූර්ව වජ්පායි රජයට වඩා කාර්යක්ෂමව කටයුතු කරමින් අන්තර් වාර්ගික ලේ හැලීම් නතර කිරීමට පියවර ගන්නා බවද ඔහු කීවේය .
ගුජරාටයේදී දෙවසරකට පෙර 2000 ක් ඝාතනය වූ මුස්ලිම් විරෝධී අරගල වලට අදාළ නීතිමය ක්‍රියාදාමය අසීමිත ප්‍රමාදයකට ලක්ව තිබීම ඔහු හෙළා දුටුවේය .
අප වඩාත් ඉවසීමෙන් යුත් ජනතාවක් .
එනිසාම අප ජාති ආගම් මතින් බෙදිය විය යුතු නැහැයිද ඔහු කීවේය .
රොයිටර් කුමන ක්‍රමයකින් හෝ ත්‍රස්තවාදීන් වනසා දමනවා - මුෂාරෆ් ඉස්ලාමාබාද්හිදීය , පකිස්තානයේ කැළෑබඳ ගෝත්‍රික පෙදෙස් වල සැඟවී සිටින අල් - කයිඩා සටන් කාමීන් , දේශපාලන ක්‍රියාමාර්ග වලින් නොහැකි වුවහොත් හමුදාමය පියවර තුළින් හෝ විනාශ කර දමන බවට , ජනාධිපති පර්වේස් මුෂාරෆ් පෙරේදා ප්‍රතිඥා දුන්නේය .
ත්‍රස්තවාදය මුලිනුපුටා දැමීම සඳහා පාකිස්තානය දියත් කර ඇති මෙහෙයුම් , භීෂණයට එරෙහිව තමන් විසින් ඇති කර ගත් එකඟතාවයක් ලෙස වරදවා වටහා නොගන්නැයි ද එරට අර්ධ ස්වයං පාලන පෙදෙස් වල වෙසෙන සිය ගණන් විදේශික සටන්කාමීන් අත්අඩංගුවට ගැනීම තම අලුත්ම උත්සාහය යැයිද ඉස්ලාමාබාද් නුවර පැවැති ආරක්ෂක සමුළුවක් අමතමින් මුෂාරෆ් තවදුරටත් පැවසීය .
පාකිස්තානය සහ ඇෆ්ගනිස්ථානය අතර වනගත ගෝත්‍රික ප්‍රදේශ වල සැඟවී සිටින අල් - කයිඩා සටන් කාමීන්ට , එම පෙදෙස් වලින් ඉවත් වීම හෝ යටත් වීම සඳහා මීට කලින් පාකිස්තාන රජය විසින් කිහිප වරක්ම අවශ්‍ය දින නියම කර තිබිණ .
අමෙරිකාව දියත් කර ඇති ත්‍රස්තවාදයට එරෙහි සංග්‍රාමයේ ප්‍රධානතම හවුල් කරු වන්නේ පාකිස්තාන ජනාධිපතිවරයායි .
රොයිටර් 13 වැනි මරණ සංවත්සර දිනයේ දී සෝනියා , රාහුල් සමග නව අගමැති රාජීව් ගාන්ධි ස්මාරකය වෙත යති .
නවදිල්ලියේදී , ඉන්දීය කොංග්‍රස් නායිකා සෝනියා ගාන්ධි ගේ ස්වාමියා වූ රජිව් ගාන්ධි ඝාතනයේ 13 වැනි සංවත්සරය යෙදී තිබුණු ඊයේ ඇය හා අගමැති ලෙස තේරී සිටින මන්මෝහන් සිං , රජිව් ඝාතනය සිදු වුණු දකුණු ඉන්දියාවේ ශ්‍රී පේරුම්බුදුර් වෙත යාමට කලින් සැලසුම් කර තිබුණද සන්ධාන පක්ෂ අතර ඇමති ධූර බෙදීම සම්බන්ධ ප්‍රශ්න විසඳීමට යොමු විය යුතුව තිබුණෙන් නවදිල්ලියේ පැවති උත්සව වලට පමණක් සහභාගි වූ බව වාර්තා වේ .
ඊයේ උදෑසන නවදිල්ලියේ පිහිටි රජිව් ගාන්ධි ස්මාරකය අබියසදී ඔවුන් පූජාවක් පැවැත්වූ බවද ප්‍රකාශිතය .
මෙම අවස්ථාවට පාර්ලිමේන්තු මන්ත්‍රී ධූරයක් හිමිව සිටින ඇගේ පුත් රාහුල් හා පක්ෂ ආධාරකරුවන් විශාල පිරිසක් ද එක්ව සිටියහ .
දියනී , ප්‍රියංකා පවුලේ හිතවතුන් සමග ශ්‍රීපෙරුම්බුදුර් හි උත්සව වලට එක් වනු ඇතැයි පැවසී තිබිණ .
මේ අතර අමාත්‍ය මණ්ඩලය සැකසීමේ සාකච්ඡා වලදී අපේක්ෂිත අභ්‍යන්තර කටයුතු අමාත්‍යාංශය නොලත් බිහාරයේ ප්‍රබලයකු වන ලලු ප්‍රසාද් යාදේව් එම සාකච්ඡා වලින් නැගිට ගිය බව වාර්තා වේ .
ව්‍යාපාරික ප්‍රජාව , පූර්ව මුදල් ඇමතිවරුන් වන පුනාබ් මුකර්ජි හෝ පී . ඩිදම්බරම් මුදල් ඇමති වනු ඇතැයි යන අපේක්ෂාවෙන් පසුවෙති .
රොයිටර් ඉරාක පරිපාලනය තුළ කලබැගෑනියක් .
අමෙරිකා හමුදා සහ ඉරාක පොලිසිය චලාබිගේ නිවෙස වටලයි .
බැග්ඩෑඩයේ දී , ඉරාක ජාතිකයන්ට බලය පැවරීමේ දිනය අතළඟටම පැමිණ තිබිය දී අලුත් කලබැගෑනියක් මතු කරමින් අමෙරිකානු හමුදාව , ඉරාක පොලිසිය සමග එක්ව පෙරේදා ඉරාක පාලක මණ්ඩල සාමාජික අහමඩ් චලාබිගේ මූලස්ථානය හා නිවස වටලා තිබේ .
ඉරාකයේ ඉහළ පෙළේ අමෙරිකානු හිතවාදියෙකු ලෙස සැලකුණු චලාබි ගේ මූලස්ථානය හා නිවස වැටලීමට ලක් කර ඇත්තේ රජයේ වාහන සොරා සොරා ගැන්ම සම්බන්ධයෙන් අවශ්‍ය පුද්ගලයන් අත්අඩංගුවට ගැන්මට යොදා ගන්නා වරෙන්තු නියෝගයක් යටතේ බව ඉරාක විනිසුරු හසාන් මෝතීන් කියා තිබේ .
එහෙත් අමෙරිකානු වාර්තාවකින් පැවසී ඇත්තේ අමෙරිකානුවන්ගේ ජීවිත වලට තර්ජනයක් විය හැකි සංවේදී රහස් තොරතුරු චලාබි විසින් ඉරානයට ලබා දී ඇති බවය .
කලෙකදී බුෂ් පරිපාලනයෙන් චලාබි සැලකී තිබුණේ ඉරාකයේ ජාතික නායකයෙකු බවට පත් විය හැකි පුද්ගලයෙකු ලෙසය .
වැටලීමෙන් පසු චලාබි පවසා ඇත්තේ ඉරාක ජාතිකයන්ට බලය පැවරීමේදී අමෙරිකාවෙන් සැලසුම් කර තිබෙන ප්‍රමාණයට වැඩි බලයක් ඔහු ඉල්ලා තිබෙන බැවින් ඔහු ග්‍රහණයට ගැන්මේ අටියෙන් වැටලීම සිදු කළ බවය .
අමෙරිකානු සෙබළුන් හා ඉරාක පොලිසිය සිය ඉරාක ජාතික කොංග්‍රසයේ මූලස්ථානය හා යාබද නිවාස කීපයකටම මුද්‍රා තැබූ බවත් , එහි තිබූ පරිගණක , ලිපිගොනු කුරාණයේ පිටපතක් හා වෙනත් පුද්ගලික දෑ ගෙන ගිය බවත් චලාබි කීවේය .
' මා සිටියේ තද නින්දේ .
දොර විවර කළ විට ආයුධ සන්නද්ධව පොලිසිය ඇතුල් වුණා ' යැයි පවසන ඔහු , තම රටේ ජනතාවට නිදහසේ කටයුතු කිරීමට ඉඩ දිය යුතු බවත් ඉරාක ජනතාවට ඔවුන්ගේ රටේ කටයුතු මෙහෙයවීමට කාලය උදා වී ඇති බවත් පවසා ඇත්තේ අමෙරිකාව සමග මතුව ඇති මතභේදය තවත් උග්‍ර කරමිණි .
චලාබි මෙන්ම ඉරාක අතුරු පාලක මණ්ඩලයට අමෙරිකාවෙන් පත් කරුණු සෙසු සාමාජිකයන් ද අමෙරිකාවේ ඉරාක ප්‍රතිපත්තිය පිළිබඳව නොසතුට පල කර තිබිණ .
කෙසේ වුවත් මෙම වැටලීමේ දී කිසිවකු අත්අඩංගුවට ගෙන නැත .
මෙම වැටලීම සිදුව ඇත්තේ චලාබිගේ ඉරාක ජාතික කොංග්‍රසයට මාසිකව ලබා දෙන අරමුදල ඩොලර් 340000 කින් පෙන්ටගනය කපා දමා ඇති බව අමෙරිකානු බලධාරින් විසින් ප්‍රකාශ කර දෙදිනකට පසුය .
මෙම මුදල් ගෙවන ලද්දේ එම පක්ෂය විසින් රැස් කරන රහස් තොරතුරු වෙනුවෙනි .
බැග්ඩෑඩයේ අමෙරිකානු නිලධාරීන් පවසන්නේ එම වැටලීම ඉරාක අභ්‍යන්තර කටයුත්තක් බවය .
රොයිටර් ප්‍රාදේශීය මැතිවරණ ප්‍රචණ්ඩ ක්‍රියාවලින් නයිජීරියාවේ 30 ක් මරු දකිති .
ලාගෝස් හිදී , නයිජීරියාවේ බෙන්යු ප්‍රාන්තයේ අවලංගු කරන ලද ප්‍රාදේශීය පාලන මණ්ඩල මැතිවරණය සම්බන්ධයෙන් ප්‍රතිවාදී දේශපාලන පක්ෂ අතර මතු වී තිබෙන ගැටුම් නිසා ඉකුත් සෙනසුරාදා හා ඉරිදා 30 දෙනෙකු පමණ ඝාතනය වී ඇති අතර දෙමසක් තිස්සේ මැතිවරණ ප්‍රචණ්ඩ ක්‍රියාවලින් මිය ගිය සංඛ්‍යාව 100 කට වැඩි ප්‍රමාණයක් දක්වා ඉහළ ගොස් තිබේ .
නයිජීරියාවේ ආගමික හා වාර්ගික සටන්ද පැවතුණත් මෙම ඝාතන ඊට සම්බන්ධ නැති බව ප්‍රකාශිතය .
පාලක ජනතා ප්‍රජාතන්ත්‍රවාදී පක්ෂයේ ආධාරකරුවන් හමුදා ඇඳුමින් සැරසී ට්‍රක් රථ 4 කින් පැමිණ ජතෝ - අකා නගරයේ නේවාසිකයන්ට වෙඩි තබා ගොඩනැගිලි විනාශ කර ඇත .
මෙහිදී 30 දෙනෙකු ඝාතනය වී තිබේ .
ඉකුත් මාර්තු 27 පැවති ප්‍රාදේශීය මැතිවරණයේදී සිදුව ඇති බියගැන්වීම් , හොර ඡන්ද දැමීම් හා ප්‍රචණ්ඩ ක්‍රියා නිසා පසුව එය අවලංගු කරිණ .
එතැන් පටන් ප්‍රධාන ප්‍රතිවාදී පක්ෂ දෙක අතර බහින්බස්වීම් හා ගැටුම් සිදුව තිබේ .
රොයිටර් හයිටියේ සහ ඩොමිනිකන් රාජ්‍යයේ ගං වතුර මරණ 500 ඉක්මවති .
ෆොන්ඩ් වෙරේටස් හි දී ධාරානිපාත වර්ෂාවෙන් ගංඟා ඉතිරී ඉවුරු බිඳී යාමෙන් ඇති වූ දරුණු ජල ගැල්මට හා නායයෑම් වලට ගොදුරුව ඩොමිනිකානු ජනරජයේ හා හයිටියේ 500 කට වැඩි පිරිසක් මිය ගොස් ඇති බව බලධාරීහු කියති .
හයිටියානු ෆොන්ඩ් වෙරේටස් නගරයේදී , කලින් වියළී ගොස් තිබුණු ගං පතුල් වසා ජල කඳ නැඟී වීදි ඔස්සේ ගලා බසිමින් ගොඩනැගිලි පවා ගසාගෙන ගොස් ඇත .
සමහර තැනෙක ජලකඳ සමග ගසාගෙන ආ පාෂාණ හා ගල් කුට්ටි වලින් ගොඩනැගිලි වැසී ගොස් තිබේ .
මේ නගරයේ පමණක් 108 දෙනෙකු මිය ගොස් ඇත .
රටේ සෙසු කොටස් වල 200 ක් පමණ ජීවිතක්ෂයට පත්ව ඇතැයිද ප්‍රකාශිතය .
හයිටිය හා ඩොමිනිකානු ජනරජය යන දෙරටටම අයත් හිස්පැනියෝලා දූපතේ දහස් ගණනකට උන්හිටිතැන් අහිමිව තිබිණ .
කැනේඩියානු හා අමෙරිකානු සහන සේවා මගින් ඔවුන්ට අවශ්‍ය සැපයුම් ගුවනින් ලබා දෙන බව පැවසේ .
ඩොමිනිකානු ජනරජයේ ජී මානි ප්‍රදේශයේ 135 ක් පමණ මිය ගොස් තිබේ .
මේ රට වල මිය ගිය සංඛ්‍යාවට අතිරේකව තවත් 200 කට පමණ සිදු වූ දෙයක් සොයා ගැනීමට නොහැකිව ඇත .
රොයිටර් 01 . දකුණු ගාසා තීරයේ රාෆා සරණාගත කඳුවුරු පෙදෙසේ දින 6 ක් තිස්සේ ඊශ්‍රායෙල් හමුදා විසින් සිදු කළ මෙහෙයුමේදී ගොඩනැගිලි 45 ක් විනාශ වූ අතර මේ වන විට 575 දෙනෙකුට උන්හිටි තැන් අහිමි වී ඇතැයි එක්සත් ජාතීන්ගේ සහන නියෝජිතායතනය සඳහන් කරයි .
ඊශ්‍රායල් හමුදා භටයන් විසින් විනාශ කර දැමූ සිය නිවසේ සිඟිති දියණිය සමග පසුවන පලස්තීන කාන්තාවකි මේ .
02 . අතුරුදන් වූ ළමයින් සැමරීමේ අන්තර් ජාතික දිනය පෙරේදාට ( මැයි 25 වැනිදාට ) යෙදී තිබිණි .
පැරිස් අගනුවර අයිෆල් කුළුණට මුහුණ ලා පිහිටි චම්ප්ස් මාස් චතුරශ්‍රය අසල මේ කුඩා දරුවා ඉටි පහන් දල්වන්නේ අතුරුදන් වූ ළමයින් සිහිපත් කරමිනි .
03 . ඩොමිනියානු ජනරජය සහ යාබද හයිටි රාජ්‍යයේ හටගත් දරුණු ගංවතුරින් මිය ගිය සංඛ්‍යාව මේ වන විට 502 දක්වා ඉහළ ගොස් තිබේ .
තවත් සිය ගණනක් අතුරුදන් වී ඇතැයි පැවසේ .
දේශ සීමාවේ පිහිටි ගිමාන් ප්‍රදේශයේ ගං වතුරින් විපතට පත් නිවෙසක් පරීක්ෂා කරන සහන සේවක කණ්ඩායමකි මේ .
04 . දියුණු වන රට වල ණය බර අඩු කරන ලෙසත් වෙළෙඳ ආරක්ෂණවාදී ප්‍රතිපත්තිය අවසන් කරන ලෙසත් චීන අගමැති චෙන් ජියාබාඕ ලොව ධනවත් රට වලින් පෙරේදා ඉල්ලීමක් කළේය .
එසේම දිළිඳුකම කුසගින්න සහ රෝග පීඩා වලට මුල් වන අවි ගැටුම් ලෝකයෙන් තුරන් කරන්නැයි ද ෂැංහයිහිදී ඊයේ ඇරැඹුණු අන්තර්ජාතික සමුළුවකදී ඔහු තවදුරත් ආයාචනා කළේය .
' දිළිඳුකම දුරැලීමේ උපක්‍රම ' පිළිබඳව පැවැති මෙම සමුළුවේ ආරම්භක දේශනය කරන චීන අගමැතිවරයාය මේ .
05 . දෑස් හැර බලනු ඉරාක යුද්ධයේ මානව විනාශය ' නමින් වොෂින්ටනයේ ධවල මන්දිරය අබියස දැක්වුණු ප්‍රදර්ශනයට ඉරාකයේදී මිය ගිය අමෙරිකානු සෙබළුන් 800 කගේ පමණ නම් සඳහන් හමුදා බූට් සපත්තු යුගල මෙසේ එක් කොට තිබිණ .
මෙය අමෙරිකානු මිත්‍ර සේවා කමිටුව මේ කණ්ඩායම විසින් සංවිධානය කරන ලද්දකි .
06 . ගුවන් අනතුරු වලට තුඩු දෙන පක්ෂීන් ගුවන් පථ සීමාවට ඇතුළු වීම වළකාලීමට ෆැල්කන් නම් උකුසු වර්ගය යොදා ගැන්ම රුසියානු ගුවන් තොටුපළ වල දී දැන් භාවිතා කෙරෙන නව උපක්‍රමයක් වී තිබේ .
මේ පුල්කෝවේ ගුවන් තොටුපොළේදී පක්ෂි විද්‍යාඥයෙකු මෙවන් පක්ෂියෙකුත් ප්‍රදර්ශනය කරන අයුරුය .
ඉරාකයට බලය පැවරීමෙන් පසු අපේ හමුදා පාලනය කරන්නේ අපිමයි - අමෙරිකාව විදෙස් හමුදා පාලකයා ඉරාක රජය විය යුතුයි - බ්‍රිතාන්‍යය බැග්ඩෑඩයේ දී ඉරාක ජනතාවට ජුනි 30 දා පාලන බලය පැවරීමෙන් පසු අවසාන වශයෙන් එරට විදේශ හමුදා පාලනය නතු විය යුත්තේ සැලසුම් කෙරෙන ඉරාක අන්තර්වාර පාලනයකට බව බ්‍රිතාන්‍ය පවසද්දි ඊට සපුරා පටහැනි මතවාදයක් දරන අමෙරිකාවෙන් පැවසී ඇත්තේ , ඉරාකයේ රැඳවෙන සිය හමුදා අමෙරිකානු පාලනයට නතු වන අතර ඔවුන්ගේ ආරක්ෂාව පතා අවශ්‍ය ඕනෑම දෙයක් කරන බවය .
ජුනි 30 ඉරාකීයන්ට බලය පැවරීම එ . ජා . ආරක්ෂක මණ්ඩලය විසින් අනුමත කළ යුතුව ඇති අතර අමෙරිකාව හා බ්‍රිතාන්‍ය අතර පවත්නා මේ පරස්පරය ඔවුන්ගේ ප්‍රයත්නය ව්‍යාකූල කරනු ඇතැයි සමහරු කියති .
ඒ සමගම ආරක්ෂක මණ්ඩලයට යොමුව ඇති කෙටුම්පත් යෝජනාවේ සංශෝධනයන් සිදු විය යුතුව ඇති බවට ප්‍රංසය රුසියාව හා චීනය දැනටම ඇඟවීම් කර තිබේ .
ස්වාධීන රාජ්‍යයක් සඳහා බලය පැවරීම අර්ථවත් වන්නේ විදේශ හමුදා පාලනය කිරීමේ බලය , ඉරාක රජය සතු වීමෙන් පමණ යැයි ලන්ඩනයේ දී වාර්තාකරුවන් හමුවේ ටෝනි බ්ලෙයාර් කියා තිබිණ .
එහෙත් වොෂින්ටන් පුවත්පත් සාකච්ඡාවකදී අමෙරිකානු රාජ්‍ය ලේකම් කොලින් පවල් කියා ඇත්තේ අවසාන වශයෙන් ඉරාකයේ අමෙරිකානු හමුදා , අමෙරිකානු පාලනය යටතේ පවතින අතර ඔවුන්ගේ ආරක්ෂාව වෙනුවෙන් අවශ්‍ය ඕනම දෙයක් සිදු කරන බවය .
මෙම අදහස ඉරාක අතුරු පාලනය සමඟ සාකච්ඡා කරන බවත් එය ඒ පරිද්දෙන් ම සිදු වනු ඇතැයි අපේක්ෂා කරන බවත් බුෂ් පාලනයේ නිලධරයකු ද කියා තිබේ .
මේ අතර දැනට පවත්නා අමෙරිකාවෙන් පත් කරුණු ඉරාක පාලක සභා සාමාජික අද්නාන් පචාචි , බ්ලෙයාර්ගේ මතය සනාථ කරමින් , විදෙස් හමුදා මෙහෙයුම් සඳහා ඉරාක රජයේ අනුමැතිය තිබිය යුතු බව බී . බී . සී . සාකච්ඡාවකදී කියා ඇත .
මේ අනුව ස්වාධීන පාලනයක් යටතේ ඉරාකයේ රැඳවෙන අමෙරිකානු හමුදාව දැවන ප්‍රශ්නයක් බවට පත්ව තිබේ .
ඉරාකයට ඔවුන්ගේ ම හමුදාවක් යටතේ සියල්ල විසඳා ගත හැකි වනතුරු ආරක්ෂාව පතා අමෙරිකානු හමුදාව එහි රැඳවිය යුතු බව බුෂ්ගේ මතයයි .
එහෙත් සමහර රටවල් මෙන් ම ඉරාකියන් බහුතරයක් පවසන්නේ එය අතුරු රජයක ස්වාධීනත්වයට තර්ජනයක් බවය .
ප්‍රංශය රුසියාව හා චීනය ද අමෙරිකානු හමුදා ඉවත් කැරෙන දින වකවානුවක් අපේක්ෂා කරයි .
ඉරාකී ජනතාවගේ අනුමැතියෙන් පමණක් ඔවුන් තවදුරටත් රැඳවිය යුතු බව ඔවුහු කියා සිටිති .
මේ අතර ඉරාක පාලක සභාවේ ආරක්ෂක ඇමති අලි අල්ලාවි පවසන්නේ අභිනවයෙන් පුහුණු කළ ඉරාක හමුදාව වසරක් තුළදී අමෙරිකානු හමුදාව වෙනුවට යෙදිය හැකි බවය .
ඉරාකීයන්ට පාලන බලය පැවරීමේ බුෂ් සැලැස්ම ඉරාකයේ වැඩි දෙනෙකුගේ සැකයට පාත්‍ර වී ඇත .
ඔවුන් අපේක්ෂා කරන ස්වාධීනත්වය එම සැලැස්මෙන් පිළිබිඹු නොවන බව ඔවුහු කියති .
" බුෂ් ගෝනුස්සෙක් .
බොරුකාරයෙක් , වංචනිකයෙක් , ඉරාක පාලනය අතේ තබා ගැන්ම සඳහා ඔහු ඕනෑම බොරු පොරොන්දුවක් දීමට පෙළඹෙනු ඇති යැයි ඔවුහු කියා සිටිති .
මේ සියල්ල මැද ස්වාධීන ඉරාක පාලනයට අයත් අතුරු රජයේ අගමැති ලෙස හුසේන් ෂාරිස්තානි ගේ නම යෝජනා කෙරෙනු ඇතැයි ප්‍රකාශිතය .
ඔහු ෂියා මුස්ලිම් න්‍යෂ්ටික විද්‍යාඥයෙකි .
සදාම් යුගයේ දී ඔහු අබු ගාරේබ් බන්ධනාගාරයේ සිර කොට තිබිණ .
කෙසේ වුවත් ස්වාධීන ඉරාක පාලනයට අයත් අතුරු රජය ආගමික හා වාර්ගික කොටස් වල මුසුවක් වනු ඇතැයි අපේක්ෂිතය .
රොයිටර් ඉන්දීය කතා නායක පදවිය කොමියුනිස්ට් පක්ෂ ජ්‍යෙෂ්ඨයෙකුට .
නවදිල්ලියේ දී , ඉන්දීය නව රජයට ලබා දෙන සහය යළිත් වතාවක් තහවුරු කර ඇති ඉන්දීය කොමියුනිස්ට් පක්ෂ , ඊට අනුබල දෙන අයුරින් ඉන්දීය මාක්ස්වාදි කොමියුනිස්ට් පක්ෂයේ ජ්‍යෙෂ්ඨ නායක සොම්නාත් චැටර්ජි පහළ මන්ත්‍රී මණ්ඩලයේ කතානායක ලෙස පත් වීමේ කොංග්‍රස් යෝජනාවට සහාය දීමට තීරණය කර ඇතැයි ප්‍රකාශ වේ .
නව රජයේ පොදු වැඩ පිළිවෙළ පිළිබඳ සමාලෝචනයක යෙදෙමින් එහි දී රජය හා කොමියුනිස්ට් පක්ෂ අතර වෙස්කම් පැවතිය ද රජයට සහාය ලබා දීමෙන් ඉවත් නොවන බව මාක්ස්වාදී කොමියුනිස්ට් පක්ෂ නායක හාකිෂන් සිං සුර්ජිත් කියා ඇත .
කෙසේ වුවත් චැටර්ජි , කතානායක බවට පත් කිරීමේ කොංග්‍රස් යෝජනාව ගැන කොමියුනිස්ට් පක්ෂය දෙගිඩියාවෙන් පසු වන බව ද ප්‍රකාශිතය .
එමගින් දක්ෂ කථිකයකු පක්ෂයට අහිමි වනු ඇති සේම පිටතින් සිට රජයට සහාය දීමේ ස්ථාවරය ද අර්බුදයට ලක් වනු ඇතැයි සමහරු කියති .
ඒ . එෆ් . පී . උතුරු දකුණු කොරියා අතර ඓතිහාසික හමුදා සාකච්ඡාවක් .
සියෝල්හි දී , උතුරු , දකුණු කොරියා අතර පළමු වරට හමුදා මට්ටමේ සාකච්ඡාවක් ඊයේ ඇරඹිණ .
හමුදා ජනරාල් මට්ටමින් පැවැත්වෙන මෙම ඓතිහාසික සාකච්ඡා වලට දෙරටේ ම ජ්‍යෙෂ්ඨ හමුදා නිලධාරීහු සහභාගි වී සිටිති .
කොරියානු අර්ධද්වීපය දෙකඩ කැරෙන හමුදා මුක්ත ප්‍රදේශයට උතුරින් පිහිටි කඳුකර කුම්ගෑන් නිකේතනයේ දී ඊයේ පෙරවරු 10 . 00 ට මෙම සාකච්ඡා ඇරඹිණ .
ඊට එක් වන දකුණු කොරියානු පංච නියෝජිත පිරිස් මූලිකත්වය කොමදෝරු පාක් - ජුන් - හ්වා විසින් දරන ලද අතර උතුරු කොරියානු පංච නියෝජිත පිරිසේ නායකත්වය බ්‍රිගේඩියර් ජෙනරාල් අන් ඉක් - සන් ට හිමිව තිබිණ .
කොරියානු අර්ධද්වීපයට බටහිරින් පිහිටි කහ මුහුදේදී දෙරටේ නාවිකයන් අතර ඇති වන ගැටුම් වලකා ගැන්ම කැරේ මෙම සාකච්ඡා වලදී වැඩි අවධානයක් යොමනු ඇතැයි සැලකී තිබේ .
මැයි හා ජුනි මාස වල පොකිරිස්සන් අල්ලන වාරයේ දී මසුන් බහුල ප්‍රදේශ වල දී දෙරටේ නාවික ගැටුම් බහුල වන අතර පසුගිය කාලය තුළ එවන් ගැටුම් වලින් විශාල පිරිසක් තුවාල ලබා හෝ මිය ගොස් තිබිණ .
රොයිටර් පවුල් ගැටුමෙන් තිදෙනෙක් පෝරකයට .
මුල්තාන්හිදී , පාකිස්තාන රුපියල් 155 ( ඩොලර් 2 . 69 ) ක ගනුදෙනුවක් සම්බන්ධ ආරවුලකදී එකම පවුලක සොයුරන් දෙදෙනෙකු මරා දැමූ තවත් පවුලක සොයුරන් තිදෙනෙකු පෙරේදා පකිස්තානයේදී එල්ලා මරා දමනු ලැබිණ .
මියන්වාලි බන්ධනාගාරයේදී ඔවුන්ට මරණ දඬුවම ලබා දීමට පෙර , ඔවුනට අභයදානය ලබා දෙන ලෙස කරුණු ඉල්ලීම ජනාධිපති පර්වේස් මුෂාරෆ් ප්‍රතික්ෂේප කර තිබිණ .
ඔවුන් මෙම මිනීමැරුම් සිදු කර ඇත්තේ ටේප් රෙකෝඩරයක ගෙවීම් සම්බන්ධයෙන් ඇති වූ ආරවුලකදීය .
රොයිටර් .
දෙරට අතර සාම ක්‍රියාවලිය දිගටම .
මුෂාරෆ් හා සෝනියා අවධාරණය කරති .
ඉස්ලාමාබාදයේදී , ඉන්දියාවේ පාලක කොංග්‍රස් පක්ෂයේ නායිකා සෝනියා ගාන්ධි පෙරේදා ඇමතු පකිස්තාන ජනාධිපති පර්වේස් මුෂාරෆ් දෙරට අතර පවත්නා සාමාපේක්ෂාව තහවුරු කළ අතර සෝනියාගෙන්ද එය ප්‍රතිරාවය වී ඇතැයි පකිස්තාන රාජ්‍ය මාධ්‍යය ප්‍රකාශ කළේය .
ඉන්දිය කොංග්‍රස් පක්ෂයේ අනපේක්ෂිත ජයග්‍රහණය පිළිබඳව මෙහිදී ඔහු ඇයට සුභ පැතුම් පල කළ අතර මෙම සාකච්ඡාව දුරකතනය ඔස්සේ සිදුව තිබේ .
දැනට දෙරට අතර පවත්නා සාම ක්‍රියාවලිය අඛණ්ඩව පවත්වා ගැනීමේ අවශ්‍යතාවය මුෂාරෆ් හා සෝනියා යන දෙදෙනා විසින්ම අවධාරණය කරන ලදැයි එම වාර්තා වලින් කියැවිණ .
ඉකුත් ඉරිදා මුෂාරෆ් ඉන්දීය නව අගමැති මන්මෝහන් සිං අමතා තිබිණි .
මෙහිදී දෙරට අතර දිගු කලක් තිස්සේ පවතින ආරවුල් විසඳා ගැන්මට ඇති කැමැත්ත ඔහු පල කර ඇත .
නිදහස ලැබීමෙන් පසු දෙරට අතර ඇති වූ යුද්ධ තුනෙන් දෙකකටම පාදක වූ කාශ්මීර ප්‍රශ්නය ද ඊට ඇතුළත් විය .
පසුගිය අවුරුද්දේ ඉන්දු පාකිස්තාන සාම ක්‍රියාවලිය පණ ගන්වන ලද්දේ හිටපු අගමැති අතාල් බිහාරි වජ්පායි විසිනි .
එහෙත් මෙවර මහ මැතිවරණයෙන් ඔහු පරාජය විණ .
2002 දී යුද්ධයක් අද්දරටම ළඟා වූ දෙරටේ නායකයින් ඉකුත් පෙබරවාරියේදී මුහුණට මුහුණලා කරුණු සාකච්ඡාවකින් පසු යළි සාමයික මඟකට යොමුව තිබේ .
දැන් කොංග්‍රසය ප්‍රමුඛ රජය යටතේ සාම ක්‍රියාවලියේ ප්‍රවේගය අඩාල නොවනු ඇතැයි ද සැලකී තිබේ .
න්‍යෂ්ටික බලය පිළිබඳ දෙරටේ විශ්වාසය තහවුරු කැරෙන සාකච්ඡා පෙරේදා හා ඊයේ පැවැත්වීමට නියමිතව තිබුණද නව ඉන්දීය රජය බලය තහවුරු කර ගන්නා තුරු එය කල් දමන්නැයි ඉල්ලා තිබිණි .
කෙසේ වුවත් හැකි ඉක්මනින් සාකච්ඡා පැවැත්වීම පකිස්තානයේ අපේක්ෂාව වී ඇත .
රොයිටර් පාකිස්තාන විරුද්ධ පක්ෂ නායකත්වය තලේබාන් හිතවාදී දැඩි මතධාරියකුට ඉස්ලාමාබාදයේ දී තලේබාන් හිතවාදී , දැඩි මතධාරී දේශපාලනඥයකු , පාකිස්තාන විරුද්ධ පක්ෂ නායකයා වශයෙන් පෙරේදා නම් කරනු ලැබීය .
ඉස්ලාමීය මුතාහිදා මජ්ලිස් - එ - අමාල් පෙරමුණේ මහ ලේකම්වරයා වන මවුලානා ෆසාල් - උර් - රෙහ්මාන් නැමැති මොහු , පාකිස්තාන පාර්ලිමේන්තුවේ පහළ මන්ත්‍රණ සභාවේ විරුද්ධ පක්ෂ නායකයා ලෙස පත් කිරීම , එරට ඇතැම් විරුද්ධ පක්ෂ කණ්ඩායම් විසින් හඳුන්වා ඇත්තේ ඉස්ලාමීය අන්තවාදය ශක්තිමත් කිරීමක් වශයෙනි .
අමෙරිකාවේ ත්‍රස්ත මර්දන ව්‍යාපාරයේ ආධාරකරුවකු වීම පිළිබඳව මුෂාරෆ් රජයට සෘජුවම විරුද්ධත්වය ප්‍රකාශ කර ඇති පුද්ගලයකු වන නමුදු රෙහ්මාන් , මෙම තනතුරට පත් වීමත් සමඟ එරට ජාතික ආරක්ෂක කවුන්සලයේ අසුනක් ද ඔහුට ඉබේම හිමි වනු ඇත .
රොයිටර් .
01 . ඉරාකයේ හොලුජාහි පැනනැගී ඇති උග්‍ර සටන් හමුවේ තුවාල ලත් දෙහැවිරිදි අලි අබ්දුල්ලා නම් මේ දරුවා ඔහුගේ පියා සායනයක් වෙත ගෙන යන සැටිය මේ .
02 . ඉරාකයේ සන්ධාන හමුදාවට එරෙහිව උග්‍ර වන ප්‍රචණ්ඩත්වයක් පැවතුනද අමෙරිකාවත් බ්‍රිතාන්‍යයත් පූර්ව ස්ථාවරයේම ගැලී සිටින බව බ්‍රිතාන්‍ය අගමැති ටෝනි බ්ලෙයාර් මෑතකදී කීවේය .
මෙහි දැක්වෙන්නේ ලන්ඩනයේ ඔවුනින් වීදියේ අගමැති කාර්යාලය සමීපයේ විරෝධතාව දක්වන යුද විරෝධීන් අතර මාරක පොරවක සංකේතයක් මතු වී ඇති අයුරුය .
03 . නේපාලයේ පෙරේදා තෙවැනි අඛණ්ඩ දිනටත් රාජාණ්ඩු විරෝධී අරගල පැවැත්විණි .
මේ ගයනේන්ද්‍ර රජුට එරෙහිව එම අරගලයේදී උද්ඝෝෂණය කරන්නන් පිරිසකි .
පොලිසිය හා උද්ඝෝෂකයන් මෙහිදී ද ගැටී තිබේ .
04 . මේ ඉන්දියාවේ ප්‍රධාන විපක්ෂය වන කොංග්‍රසයේ ප්‍රබල ආධාරකරුවෙකි .
ඔහුගේ බිඳුණු අතට යෙදූ ප්ලාස්ටරයේ සෝනියා ගාන්ධි , ඇගේ පුත් රාහුල් ගාන්ධි හා දියණි ප්‍රියංකා ගේ රූප ඇඳ ඇත .
ඉන්දිය මහ මැතිවරණය අප්‍රියෙල් 20 දා ඇරඹෙයි .
05 .
තායිලන්තයේ පට්ටායා හි පෙරේදා පැවති " ටිෆානිස් විශ්ව රැජන " තරගයෙන් ජයගත් 19 හැවිරිදි සක්නාරින්ද් මලියාපෝන් මැදිකරගෙන දෙපසින් සිටින්නේ තරගයේ දෙවැනි තෙවැනි තැන් දිනා ගත් සුරූපිනියන්ය .
06 . කුඹුරු ගොවිතැන සඳහා ජලය ලබා ගැනීමට හුළං ගසා පිම්බිය හැකි රබර් වේලි පිහිටුවීමට බංගලදේශය පියවර ගෙන ඇත .
මෙහි දැක්වෙන්නේ බංගලදේශයේ අග්නිදිග කලවුසන් හි තැන්කාහාති නදිය හරහා ඉදිවුණු රබර් වේල්ලකි .
එය මීටර් 5 ක් උසය .
අමෙරිකානු හමුදා හා ඉරාක සටන්කාමීන් අතර දුර්වල සටන් විරාමය දිග්ගැස්සෙයි .
විදේශිකයන් ප්‍රාණ ඇපයට ගැනීම උග්‍ර කරලා බැග්ඩෑඩයේදී ඉරාකයේ ෆලුජා නුවර පවත්නා දරුණු ගැටුම් නිම කිරිමේ ප්‍රයත්නයක නියැලෙමින් මැදිහත් කරුවන් ගේ සහභාගිත්වයෙන් අමෙරිකානු හමුදා හා සටන්කාමීන් අතර ඇති කරුණු දුර්වල සටන් විරාමය ඊයේ දක්වා දික් කර තිබිණ .
එසේ වීයේ වූ නමුදු සටන්කරුවන් විසින් විදේශිකයන් ප්‍රාණ ඇපකරුවන් බවට පත් කර ගැනීම උග්‍ර කරමින් චීන ජාතිකයන් 7 දෙනකුද ප්‍රාණ ඇපකරුවන් ලෙස අල්ලාගෙන ඇත .
මේ වන විට විදේශිකයන් 35 දෙනෙකු මේ කණ්ඩායම් විසින් රඳවාගෙන ඇති අතර මුලින්ම ප්‍රාණ ඇපකරුවන් බවට පත් කරුණු ජපන් ජාතිකයන් තිදෙනාගේ ඉරණම අවදානමට ලක් වී තිබේ .
ජපානය සිය හමුදා ආපසු කැඳවා නොගන්නේ නම් ජපනුන් තිදෙනා මරා දමන බවට තර්ජනය කරී තිබිණ .
මෙම තිදෙනා අතර කාන්තාවක හා ගැටවරයකුද සිටින අතර ඔවුන් පුලුස්සා මරා දමන බව ප්‍රකාශ වී ඇත .
අමෙරිකානු හමුදාවට සේවය කරන ආසියානු රියැදුරන් කීපදෙනකු මුදා හැර ඇතත් සෙසු ප්‍රාණ ඇපකරුවන් සිටින ඉසව්වක් හෝ කිසිවෙකු නොදනිති .
ඉරාක ජනතාවගෙන් ජපානය සමාව ගත යුතු අතර ජපන් හමුදාව වහාම ආපසු සියරට ගෙන්වා ගත යුතු බව ඉරාකීය කණ්ඩායම් ඉල්ලා ඇත .
එසේ නොවුවහොත් 24 පැයක් තුළ එක් ජපන් ජාතිකයකු ඝාතනය කරන බවත් සෙස්සන් 12 පැයකින් පසු ඝාතනය කරන බවත් කියා තිබිණි .
එහෙත් මොවුන් කුමන මොහොතක හෝ නිදහස් කරතැයි අපේක්ෂාවෙන් ජපන් ගුවන් යානා තුනක් කුවේටයේ සීරුවෙන් තබා ඇති බව ප්‍රකාශිතය .
මේ අනුව ඉරාකයේ විදේශිකයන්ගේ ජීවිත දැන් අවදානමකට පත්ව ඇත .
නේපාලයේ ස්වදේශ කටයුතු ඇමැතිගෙන් සර්වපාක්ෂික රජයක් ගොඩ නැගීමේ යෝජනාවක් .
කත්මන්දුහිදී , නේපාලයේ විපක්ෂ සන්ධානයේ මූලික ඉල්ලීම සපුරාලමින් සර්ව පාක්ෂික රජයක් ගොඩ නැගීමේ යෝජනාවක් එරට ස්වදේශ කටයුතු ඇමති කමල් තාපා විසින් ඉදිරිපත් කර තිබේ .
එමගින් ගයනේන්ද්‍ර රජු ඉලක්ක කර ගත් විරෝධතා උද්ඝෝෂණ ද අත්හිටවෙනු ඇති බව ඔහු ප්‍රකාශ කර තිබේ .
මෙම යෝජනාව ඉදිරිපත්ව ඇත්තේ ප්‍රාදේශීය සංචාරයක් අවසන් කොට ගයනේන්ද්‍ර රජු යළි අගනගරයට පැමිණීමෙන් පසුය .
සියලු දේශපාලන පක්ෂ වත්මන් අරගලකාරිත්වය අත්හිටුවා රජය සමග සාකච්ඡාවට එළඹෙන්නේ නම් ඉක්මනින්ම සර්ව පාක්ෂික රජයක් ගොඩනැගිය හැකි වනු ඇතැයි මාධ්‍ය හමුවකදී ඔහු කියා ඇත .
බටහිර නේපාලයේ සිදු කළ සංචාරය අතරමග නවතා ගයනේන්ද්‍ර රජු ආපසු නොපැමිණීම ගැන උද්ඝෝෂණ වල යෙදුණු විපක්ෂය කුපිත වී තිබිණ .
එහෙත් දැන් ඔහු යළි ආපසු පැමිණීමෙන් පසු ඔහු විසින්ම දෙවසරකට පෙර නෙරපා හල මහජන ඡන්දයෙන් තේරුණු රජයට අයත් පක්ෂ සමග සාකච්ඡා පැවැත්වීමට කැමැත්ත පල කොට ඇතැයි පැවැසේ .
ඉකුත් දින වල පැවැති උද්ඝෝෂණ සටන් වලදී විපක්ෂයේ දහසක් පමණ අත්අඩංගුවට ගත් බවට විපක්ෂය චෝදනා කළත් ස්වදේශ කටයුතු අමාත්‍යාංශයෙන් පැවසෙන්නේ එය 155 දෙනකු පමණක් බවය .
ඔවුනට අවශ්‍ය පහසුකම් ලබා දෙන බවද රජය කියා ඇත .
2005 අප්‍රියෙල් වන විට මහ මැතිවරණයක් පවත්වන බව රජු කියා ඇතත් එය සර්ව පක්ෂ රජයක් යටතේ පැවැත්විය යුතු බව විපක්ෂයේ මතය විය .
ඒ . එෆ් . පී . ඉක්වදෝරයේ සිරකරුවන්ගේ ප්‍රාණ ඇපයට ඥාතිමිත්‍රාදීහු රැසක් හසුවෙති .
කුවිටෝහිදීය , ඉක්වදෝරයේ කුවිටෝ , ගොයාකුවිල් , හා කුයෙන්සා හි සිරගෙවල තත්ත්වය යහපත් කරනු මෙන්ම නඩු නැතිව වසරකට වඩා කාලයක් සිරගතව සිටින්නන් නිදහස් කරනු යැයි ඉල්ලමින් එම බන්ධනාගාර වල සිරකරුවන් විසින් අමුත්තන් 340 දෙනකු පමණ ප්‍රාණ ඇපකරුවන් බවට පත් කරගෙන සිටි නමුදු ඉන් බහුතරයක් මුදා හැරීමෙන් පසු තවත් 80 දෙනකු තවමත් සිරකරුවන් භාරයේ පසුවන බව බලධාරිහු කියති .
මේ අය මුදා ගැනීම සඳහා ඊයේ බලධාරින් හා සිරකරුවන් අතර සාකච්ඡාවක් පැවැත්වෙන බව සඳහන්ව තිබිණ .
ප්‍රාණ ඇපකරුවන් අතර මාධ්‍යවේදීන් පස් දෙනෙක් ද වෙති .
සිරකරුවන් බැලීමට පැමිණි ඥාතිමිත්‍රාදීන් ප්‍රාණ ඇපකරුවන් බවට පත් කරී ඇත්තේ ඉකුත් සතියේය .
ඉක්වදෝරයේ පවත්නා බන්ධනාගාර 33 ක 6000 ක පමණ සිරකරුවන්ට ඉඩකඩ ඇති නමුදු එවන් දෙගුණයකට වැඩි පිරිසක් ඒවායේ රඳවා ඇති බව ප්‍රකාශිතය .
රුසියාවේ ගල් අඟුරු ආකරයක පිපිරීමක් .
44 ක් මරුට .
3 ක් හිරවෙලා ඔසනිකා රුසියාවේ සයිබීරියාවේ කුස්බාස් ආකර ප්‍රදේශයේ ටායිෂිනා ගල් අඟුරු ආකරයේ ඇති වූ පිපිරීමකින් 44 දෙනෙකු මිය ගොස් ඇති අතර තිදෙනකු තවම එහි හිරවී ඇතැයි සැලකේ .
සෙනසුරාදා අලුයම ඇති වූ පිපිරුමෙන් ගින්නක් හටගෙන ආකර බිත්ති කඩා වැටී තිබේ .
ආකරයේ දෝනාවන්හි විස වායුව පිරී ඇති අතර වාතාශ්‍ර පද්ධතියද අක්‍රීය වී ඇත .
ඉරිදා හවස් වන විට ජීවත්වන්නවුන් ගැන අපේක්ෂා භංග වී තිබුණු නමුදු ආසන්න ආකරයක සිට අදාළ ස්ථානයට පිවිසීමට ප්‍රයත්න දැරෙමින් පැවත ඇත .
ආකරය මීටර් 600 පමණ ගැඹුරු වූ අතර අනතුර සිදු වන අවස්ථාවේ 59 දෙනෙකු එහි සේවයෙහි යෙදී තිබිණ .
ගැළවුම් කණ්ඩායම් වලට හයදෙනකු මුදා ගැන්මට හැකිව තිබිණ .
ඔවුන් පිළිස්සුම් තුවාල ලබා තිබිණ .
සියල්ලන්ම වහා රෝහල් ගත කරිණ .
සෙනසුරාදා හවස වනතුරුම අනතුර සිදු වූ තැනින් කටහඬවල් හා වෙනත් හඬවල් ඇසී තිබුණද පසුව ඒවා නැවතී ඇත .
ප්‍රදේශයේ ආණ්ඩුකාරවරයා අද එම ප්‍රදේශයට ශෝක දිනයක් ප්‍රකාශ කර ඇත .
ඒ අතර චෝදක අංශය මෙහිදී සිදුව ඇති නොතකා හැරීම් ගැන පරීක්ෂණයක් පවත්වන බව කියැවී තිබේ .
ඒ . එෆ් . පී . වජ්පායිගේ ඡන්ද වැඩට ගිය පිරිසක් රැගත් ගුවන් යානයක් බැංගලෝරයේදී කඩා වැටිලා , මිය ගිය සිව් දෙනා අතර සුප්‍රකට නිළියක් .
බැංගලෝරයේදී , ළඟ එන ඉන්දීය මහ මැතිවරණයේදී අගමැති අතාල් බිහාරි වජ්පායිගේ භාරතීය ජනතා පක්ෂය වෙනුවෙන් මැතිවරණ ව්‍යාපාරයේ යෙදෙන පුද්ගලයින් රැගත් ගුවන් යානයක් බැංගලෝරයේදී කඩා වැටීමෙන් මිය ගිය පුද්ගලයන් සිව් දෙනා අතර සුප්‍රකට සිනමා නිළි සෞන්දර්යා ද සිටින බව පෙරේදා ප්‍රකාශ විය .
චිත්‍රපට 85 ක පමණ රඟපෑමෙන් ප්‍රමුඛ තෙළිඟු සිනමා නිළියක් බවට පත්ව සිටි 32 හැවිරිදි සෞන්දර්යා මැතිවරණ ව්‍යපාරයේ යෙදෙමින් යාබද ආන්ද්‍ර ප්‍රදේශය බලා යද්දී මෙම අනතුර සිදුව ඇත .
සිව් අසුන් සෙස්නා පෞද්ගලික ගුවන් යානය බැංගලෝරයේ ජක්කුර් ගුවන් පථයෙන් ඉහළ නැගෙත්ම එය ගිනි ගෙන ඇති අතර කඩා වැටුණු යානයේ මිය ගිය සියලු දෙනාම හඳුනා ගත නොමැති සේ අඟරු වී ඇති බව ඇසින් දුටුවෝ කීහ .
මෑතකදී වජ්පායිගේ පක්ෂයට බැඳුණු සෞන්දර්යා ගමන් ගත් යානයේ අනතුරට හේතුව විමසෙමින් පවතී .
පක්ෂියකු හෝ තද සුළඟක බලපෑමෙන් ගින්න හටගන්නට ඇතැයි සැලකෙන අතර තවත් සමහරෙකු පවසන්නේ ගුවන් පථයට සමීප ආපන ශාලාවක් මඟ හැරීමට යානය ඇල කිරීමෙන් එය පාලනය කර ගැනීමට නොහැකි වූ බවය .
ඒ . එෆ් . පී . හමාස් සංවිධානයේ නව නායක රන්ටිසි ඊශ්‍රායල් ගුවන් ප්‍රහාරයකින් මරුට .
ගාසාතීරයේදී , පලස්තීන හමාස් සංවිධානයේ නව නායක අබ්දෙල් - අසිස් - රන්ටිසි ගාසාතීරයේදී ඊශ්‍රායල ගුවන් ප්‍රහාරයකින් පෙරේදා ඝාතනය කරිණ .
56 හැවිරිදි ළමා රෝග පිළිබඳ වෛද්‍යවරයකු වන රන්ටිසි හමාස් නායකත්වයට පත් වුණේ මේ හා සමාන ගුවන් ප්‍රහාරයකින් හමාස් අධ්‍යාත්මක නායක හා සමාරම්භක නායක ෂික් අහමඩ් යසින් ඊශ්‍රායලය විසින් පසුගියදා ඝාතනය කිරීමෙන් පසුය .
යසින් ඝාතනය කරී මසක්වත් ඉක්මව ගොස් නැති අවස්ථාවක ගාසා තීරයේදී රන්ටිසි ගමන් ගත් මෝටරියට මිසයිල දෙකක් එල්ල කිරීමෙන් මේ ඝාතනය සිදු කර තිබේ .
ඔහු සමග ඔහුගේ ආරක්ෂක නිලධාරීන් දෙදෙනාද ඝාතනය වී ඇත .
ඔහුගේ ඝාතනයෙන් පැය කීපයක් ඉකුත් වීමත් සමගම හමාස් සන්නද්ධ අංශයෙන් නිකුත් කරුණු නිවේදනයකින් ඊශ්‍රායලය නම් සාපරාධී දේශය හෙල්ලුම් කවන සියගණනක පලිගැනීම් සිදු කරන බවට සපථ කරිණ .
දස දහස් ගණන් පලස්තීනුවෝ වීදි බැස රන්ටිසි ඝාතනයට පලිගන්න බව දිවුරා කීහ .
රන්ටිසි ඝාතනයත් සමග ත්‍රස්තවාදීන් අතුගා දැමීම අඛණ්ඩව සිදු කරන බව ඊශ්‍රායලයෙන්ද පැවසී ඇත .
යුරෝපීය හා මැදපෙරදිග රට වලින් මේ ඝාතනයට විරෝධය පල කරුණද අමෙරිකාව කියා ඇත්තේ ත්‍රස්ත ප්‍රහාර වලින් ආරක්ෂා වීමට ඊශ්‍රායලයට අයිතියක් ඇති බවය .
හමාස් සංවිධානය සාමාන්‍ය වැසියන්ට ප්‍රහාර එල්ල කරන ත්‍රස්ත ඒකකයක් බවද ඔවුන් පවසා තිබේ .
කෙසේ වුවත් මේ ක්‍රියාවේ විපාක සම්බන්ධයෙන් ඊශ්‍රායලය බෙහෙවින් ප්‍රවේසම් විය යුතු බවද සදහන් කරන අමෙරිකාව , මේ අවස්තාවේ සියලු පාර්ශවයන් ඉවසිල්ලෙන් කටයුතු කළ යුතු යැයි කියා තිබේ .
මෙසේ වියේ නමුදු අමෙරිකාව කිසිවිටෙකත් රන්ටිසි ඝාතනයට දිරිදීමක් නොකළ බව හා එබන්දක් සිදු කරන බව දැන නොසිටි බවද කියා ඇත .
යසින් ඝාතනය සේම සෙසු ත්‍රස්තවාදීන් ඝාතනයද අඛණ්ඩවම සිදු කරන බව ප්‍රකාශ කරන ඊශ්‍රායලය , මෙම ඝාතනයෙන් පලස්තිනුවන් වටහා ගත යුත්තේ ඊශ්‍රායල් අගමැති ෂැරොන්ගේ ගාසාතීරයේ කොටසකින් ඉවත් වීමේ සැලැස්ම ත්‍රස්තවාදීන්ගේ ජයග්‍රහණයක් නොවන බව යැයි කියා ඇත .
මේ අතර පලස්තීන අගමැති අහමඩ් කොරී සේම ජනාධිපති යසර් අරපත්ද රන්ටිසි ඝාතනය දැඩි සේ හෙලා දැක ඇත .
මෙම ඝාතනය යුදෙව් රාජ්‍යයට අමෙරිකාවේ සහයෝගය පළ වීමේ සෘජු ප්‍රතිඵලයක් බව කොරී කීවේය .
ඊශ්‍රායලය දිරි ගන්වන අමෙරිකානු පිළිPUNC ඊට පිටුබලයක්ව ඇති බවද ඔහු කීය .
යසර් අරපත් ප්‍රකාශ කර ඇත්තේ ඊශ්‍රායල් මිලේච්ඡ ග්‍රාහකයින්ගේ සාපරාධී ක්‍රියාවන්ගෙන් පළස්තීනුවන්ගේ විරෝධතාව තවතවත් තිවු වන බවය .
මෙවන් නීති විරෝධී ඝාතනයන් වහා අත්හිටු වන ලෙස ඉල්ලා ඇති එ . ජා . මහලේකම් කොපී අන්නන් මෙවන් ඝාතන ජාත්‍යන්තර නීතිය උල්ලංඝනය කිරීමක් බව පෙන්වාදී ඇත .
මැදපෙරදිග පිරිහී ගොස් ඇති තත්ත්වය තවදුරටත් අගාධයට ඇද දැමීමට මෙවන් ඝාතන හේතු වන බවද අන්නන් කියා ඇත .
මෙවන් ප්‍රචණ්ඩත්වයන් උග්‍ර වී යා නොදී වලකා ගැන්මට තිරසාර විසඳුමක් සාකච්ඡා මගින් ඇති කර ගත යුතු බවද ඔහු කියා තිබේ .
යුරෝපීය හා මැදපෙරදිග රට වල නායකයින්ද රන්ටිසි ඝාතනය කරෙහි අප්‍රසාදය පළ කර තිබේ .
යුරෝපා සංගමයේ විදේශ කටයුතු ප්‍රධානියා පෘතුගාල බ්‍රිතාන්‍ය ඉතාලි විදේශ ඇමතිවරුන් එහි දී කැපී පෙනී තිබේ .
මේ අතර හමාස් දේශපාලන අංශ නායක වෙලෙඩ් මෙෂාල් නව නායකයකු පත් කර ගන්නා ලෙස හමාස් අනුගාමිකයන් ගෙන් ඉල්ලා ඇත .
එහෙත් නව නායකයාගේ නම අනාවරණය නොකරන ලෙසද ඔහු ඉල්ලා තිබේ .
රන්ටිසිගෙන් ගලා ගිය රුධිරය අපතේ නොයනු ඇත .
ගැටුමේ කෙළවරක් නැති බව කවුරුත් වටහා ගත යුතුයි .
සාම ක්‍රියාවලිය බිද වැටී ඇති බව පලස්තීන අධිකාරිය වටහා ගත යුතුයි .
එනිසා එකම විකල්පය විරෝධයයි .
දැන් අප කලින්ටත් වඩා ශක්තිමත්ව සිටිමු .
අපේ විරෝධය හා සෘජු බව ඊශ්‍රායලයට විනාශ කළ නොහැකි යැයි හමාස් සංවිධානයෙන් කියැවී ඇත .
රොයිටර් ඒ . එෆ් . පී නේපාලයේ ගයනේන්ද්‍ර විරෝධී ජනරැල්ල මැඬීමට මාධ්‍යවේදීන් ඇතුළු දහස් ගණනක් අත්අඩංගුවට අරන් .
කත්මන්දු හිදී , නේපාලයේ ගයනේන්ද්‍ර විරෝධී හා ප්‍රජාතන්ත්‍ර සහායක ජන රැල්ල මැඬලීමට ප්‍රයත්න දරන පොලිසිය පෙරේදා සිය ගණන් මාධ්‍යවේදීන් ඇතුළුව දහස් ගණනක පිරිසක් අත්අඩංගුවට ගත්තේ එවන් ජන රැලි කීපයක්ම ව්‍යර්ථ කරමිනි .
ගයනේන්ද්‍ර රජුගේ රාජකීය කැබිනට් මණ්ඩලය වෙනුවට බහු පාක්ෂික රජයක් ඉල්ලා සිටිමින් ඉකුත් සිකුරාදා පැවැත්වූ ජන රැලි කීපයක්ම වාර්තා කිරීමට යොමුව සිටි මාධ්‍යවේදීන් කීපදෙනෙකු පොලිසිය විසින් ග්‍රහණයට ගැන්ම පිළිබඳ සෙසු මාධ්‍යවේදීන් පෙරේදා පැවැත්වු විරෝධතා පෙලපාලියකදී ඔවුන් වැටලූ පොලිසිය තවත් සියගණනක් රැඳවුම් භාරයට ගෙන ඇත .
රජුගේ ප්‍රජාතන්ත්‍ර විරෝධී ක්‍රියා කලාපය උග්‍ර කරමින් විරෝධතා රැලි මැඩලීම සඳහා ඉකුත් සතියේ ඔහු පස්දෙනෙකුට වඩා අගනගරයේ රැස්වීමද තහනම් කරන ලදී .
මාධ්‍යවේදී පෙලපාලියේදී ඔවුන් මුව ආවරණ සහිතව නිහඬව ගමන් කරමින් පොලිස් ග්‍රහණයේ පසු වන සෙසු සගයින් මුදා හරින ලෙස ඉල්ලා තිබේ .
මීට අමතරව මානව හිමිකම් ක්‍රියාකාරීන් අතලොස්සක්ද අත්අඩංගුවට ගෙන ඇති පොලිසිය විපක්ෂ පංච පක්ෂ සන්ධානයේ ක්‍රියාකාරීන් දහස් ගණනක්ද රඳවා ගෙන තිබේ .
මේ අතර කත්මන්දු නගරයේදී විරෝධතා දක්වන්නවුන් විසින් ට්‍රක් රථ දෙකකට ගිනි තබා ඇත .
එක් ස්ථානයකදී වාමාංශික සම්මන්ත්‍රණයකට සහභාගි වීමට පැමිණි ඉන්දීය මැලේසියානු පිලිපීනු හා ද . කොරියානු නියෝජිතයන්ද විරෝධතාවට එක් වීමෙන් පසු පොලිසියේ ග්‍රහණයට අසුව තිබිණ .
රොයිටර් ඒ . එෆ් . පී . නජාෆ් සාකච්ඡා බිඳ වැටේ .
අමෙරිකානු හමුදා ප්‍රහාරයකට සූදානම් .
බැග්ඩෑඩයේදී , ඉරාකයේ නජාෆ් නගරයේ මතු වූ තත්ත්වයන් සම්බන්ධයෙන් මැදිහත් කරුවන්ගේ සහභාගිත්වයෙන් ෂියා මුස්ලිම් පාර්ශවය හා අමෙරිකානු හමුදා අතර පැවති සාකච්ඡා පෙරේදා බිඳ වැටීමෙන් පසු අමෙරිකානු හමුදා නජාෆ් නගරයට ප්‍රහාරයක් එල්ල කරනු ඇතැයි අපේක්ෂා කරන බව ෂියා පූජක මොග්ටාඩා සාදර් ප්‍රකාශ කර ඇත .
මේ අතර ෆලූජා නගරයේ සුන්නි මුස්ලිම් හා අමෙරිකානු හමුදා අතර පවත්නා මතභේදයන් සමථයකට පත් PUNCැයි සන්ධාන හමුදාවේ අපේක්ෂාව වී තිබේ .
සාදර් පවසා ඇති පරිදි නජාෆ් සාකච්ඡා බිඳ වැටී ඇති නිසා දැන් ඔවුහු අමෙරිකානු ප්‍රහාරයකට සූදානම් වෙමින් සිටිති .
සාකච්ඡා බිඳ වැටී ඇත්තේ විසඳුමක් ඇති කර ගැනීමට බාධාකාරී වන අයුරින් අමෙරිකානු සන්ධානය ක්‍රියා කිරිම නිසා බව ප්‍රකාශිතය .
සාදර් මෙන්ම අයටොල්ලා අලි අල් සිස්ටානා නම් ප්‍රමුඛ මුස්ලිම් පූජකවරයාද කල් බලා හා නජාෆ් නගර වලට අමෙරිකානු හමුදාව ඇතුලු වුවහොත් එය රතු ඉර පැනීමක් සේ සලකා ප්‍රහාර එල්ල කරන බවට අනතුරු අඟවා ඇත .
මේ අතර ෆලූජා නගරයේ සිවිල් නායකයන් සමග සිදු කළ සාකච්ඡා පෙරේදා දෙවන දිනයට එළඹි අතර එය ඵලදායී වන ලකුණු පහල වී ඇතැයි සන්ධාන හමුදාව පවසා තිබේ .
ඒ . එෆ් . පී . දකුණු අප්‍රිකානු මහ මැතිවරණයෙන් දස වසරක් බලයේ සිටි ජනපති තවෝට මෙවරත් වාර්තා ගත විශිෂ්ඨ ජයක් .
ජොහැන්ස්බර්ග් හිදී , ඉකුත් බදාදා පැවැත්වූ දකුණු අප්‍රිකානු මහ මැතිවරණයෙන් ඊයේ වන විට ලැබී තිබුණු ප්‍රතිඵල අනුව දශ වසරක් බලයේ සිටි ජනාධිපති තබෝ එම්බකි ගේ අප්‍රිකානු ජාතික කොංග්‍රසය වාර්තා ගත විශිෂ්ඨ ජයක් අත්පත් කර ගෙන ඇත .
70 % ක පමණ ඡන්ද ප්‍රමාණයක් ඊට ලැබී ඇතැයි පැවසේ .
ඉකුත් මහ මැතිවරණ දෙකේදීම ලබා ගැන්මට නොහැකි වූ 2 / 3ක තරම් බලයක් අප්‍රිකානු කොංග්‍රසයට හිමිව ඇතැයි පැවසේ .
ඊයේ සවස් වන විට ඔවුන්ගේ මෙම විශිෂ්ට ජයග්‍රහණයේ ප්‍රීතිය භුක්ති විදින උත්සවයක් ජොහැන්ස්බර්ග් අග නගරයේ සංවිධානය කර තිබිණ .
කොංග්‍රසය පසුපසින් සිටින්නේ මෙතෙක් 13 % ක ඡන්ද ප්‍රමාණයක් ලබා ඇති ප්‍රජාතන්ත්‍රවාදී පෙරමුණයි .
පූර්ව මැතිවරණ වලට වඩා මෙවර මැතිවරණයේ ප්‍රකාශිත ඡන්ද ප්‍රමාණය අඩු නමුදු එය 75 % ක් පමණ බව ස්වාධීන මැතිවරණ කොමිසම කියා ඇත .
ජනාධිපති එම්බකි දෙවනි හා අවසාන වරට ජනාධිපති ධූරය දරමින් සිටින අතර පක්ෂයෙන් නිකුත් නිවේදනයක දැක්වෙන්නේ තීරණාත්මක ජන වරමක් ලැබී ඇති අතර ඒ අනුව දිළිඳුකමට එරෙහිව සටන් වැදීමට හා රැකියා මැවීමට කටයුතු කළ යුතුව ඇති බවය .
ඉකුත් දසවස තුළ ජාතික කොංග්‍රස් පක්ෂයේ ක්‍රියාදාමය ජනතාව විශාල වශයෙන් අනුමත කර ඇති බවද ඉන් කියැවිණ .
මේ අතර ප්‍රජාතන්ත්‍රවාදී පෙරමුණේ නායක ටෝනි ලියොන් පවසන්නේ ඔවුන් සුදු ජාතික පක්ෂයක් ලෙස ගැසී ඇති හංවඩුවෙන් වියුක්ත වීමට කටයුතු කරන බවත් මෙවරත් කලු ජාතිකයන් විශාල වශයෙන් ඔවුනට කැමැත්ත ප්‍රකාශ කර ඇති බවත්ය .
කොංග්‍රසය ලබා ඇති බලය අනුව තෙවැනි වරටත් ජනාධිපති ධූරය දැරිය හැකි වන සේ එම්බකි ව්‍යවස්ථාව වෙනස් කරනු ඇතැයි ද ඔහු සැක පහල කර තිබේ .
ඒ . එෆ් . පී රූපවාහිනී යන්ත්‍රයට හානි නොවන සේ තම මවට වෙඩි තබා මරන්නයි පුතෙක් කියයි .
මියාමිහි දී , වෙස්වලා ගත් රහස් පොලිස් නිලධාරියෙකු සිය මව වෙඩි තබා ඝාතනය කරනු පිණිස යොමු කළ ෆ්ලොරිඩාවේ ගැටවරයෙකු එම චෝදනාව මත අත් අඩංගුවට ගෙන ඇති අතර මවට වෙඩි තැබීමේදී නිවසේ රූපවාහිනියට හානියක් නොවන සේ වගබලා ගන්නා ලෙස ඔහු වෙඩික්කරුට පවසා තිබේ .
නිරිතදිග ෆ්ලොරිඩාවේ ෆෝර්ට් මසර්ස් හිදී පොලිසිය අත්අඩංගුවට ගත් 17 හැවිරිදි කාලොස් චෙරේසා මිනීමැරුමට ඉල්ලා සිටීමේ චෝදනාවට ලක් කර ඇත .
සිය මව මරා දැමීම සඳහා මුදල් ගෙවීමේ ඔහුගේ සූදානම ගැන ලැබුණු ඔත්තුවකට අනුව වෙස්වලා ගත් රහස් පොලිස් නිලධාරියෙකු චෙරේසා හමු වී ඇත .
මෙහිදී ඔහුට මවගේ බැංකු ගිනුමෙන් ඩොලර් 2000 ක් ලබා දෙන බවට පොරොන්දු වෙමින් සිය නිවසේ යතුර බාර දුන් චෙරේසා නිවසේ සැලැස්මක් හා මවගේ ඡායාරූපයක්ද ලබා දී තිබේ .
කොල්ල කෑමට ලක් වූ බව ඇඟවෙන පරිදි වෙඩි තැබීම සිදු කළ යුතු බවත් එහෙත් රූපවාහිනියට හානියක් නොකළ යුතු බවත් චෙරේසා ඉල්ලා ඇත .
රහස් පොලිස් නිලධරයා හමු වීමෙන් පසු චෙරේසා පොලිසිය විසින් අත් අඩංගුවට ගැනිණ .
ඔහුගේ මවට හානියක් සිදු නොවුනද පවුලේ අර්බුදයක් ඔහුගේ ක්‍රියාවට හේතු වන්නට ඇතැයි ඇය කියා තිබේ .
රොයිටර් ඉතාලි ප්‍රාණ ඇපකරුවෙකු අභීත වීරයෙක් වෙයි .
රෝමයේදී , ඉකුත් දා ඉරාකයේ දී ඝාතනය කරුණු ඉතාලියානු ප්‍රාණ ඇපකරුවෙකු අභීත වීරයෙකු ලෙස ඉතාලිය පිළිගෙන ඇත .
අවසන් මොහොතේ දී ඉතාලි ජාතිකයෙකු මැරෙනා සැටි පෙන්වන්නෙමි ' යැයි ඔහු කළ ප්‍රකාශය ඊට හේතු වී තිබේ .
ඉරාක සටන් කාමීන් විසින් ඉකුත් දා ප්‍රාණ ඇපකරුවන් බවට පත් කර ගත් ආරක්ෂක නිලධාරීන් සිව් දෙනාගෙන් එක් අයෙකු වූ ෆැබ්රිසියෝ කොට්රෝචි , ඉකුත් බදාදා මරා දැමීමට මෙම සටන් කාමීන් පෙළඹී තිබුණේ , ඉරාකයෙන් ඉතාලි හමුදා ඉවත් කර ගැන්මේ ඔවුන්ගේ ඉල්ලීමට ඉතාලි රජය නොනැමුණු නිසාය .
ඔහුගේ මරණ අවස්ථාව දැක්වෙන වීඩියෝ පටයෙහි , වෙඩි තැබීමට පෙර ඔහුගේ හිස හා මුහුණ ආවරණය කර තිබූ බව පවසන ඉතාලි විදේශ ඇමතිවරයා , පැහැරගෙන ගියවුන් ඔහුගේ හිසට පිස්තෝලය එල්ල කරද්දී හිස් ආවරණ ඉවත් කිරීමට තැත් කරමින් ' ඉතාලියානු ජාතිකයෙකු මැරෙන සැටි මම උඹලාට පෙන්වන්නෙමි ' යැයි පවසනු ඇසෙන්නේ යැයි කීවේය .
පසුව ඔවුහු ඔහුට වෙඩි තැබූහ .
රොයිටර් පලස්තීන ප්‍රදේශ ගැන අමෙරිකාවේ පිළිවෙතින් ඊශ්‍රායල් අගමැති උද්දාම වේ .
ජෙරුසෙලමේ දී , යුද්ධයේදී අල්ලා ගත් පලස්තීන ප්‍රදේශ ඊශ්‍රායලය සතු විය යුතු බවට අමෙරිකාවෙන් ලත් අනුමැතිය මතින් උද්දාමයට පත් ඊශ්‍රායල් අගමැති ඒරියල් ෂරෝන් ඊයේ යළි සියරට පැමිණියේ අරාබි ලෝකයේ උදහස හා ස්වදේශිකයන්ගෙන් ඊට ලැබෙන සහයෝගය පිළිබඳ අවිනිශ්චිතතාව මැදය .
බටහිර ඉවුරේ කොටස් ඊශ්‍රායලයට ඈඳා ගැන්මේ ෂැරෝන්ගේ සැලැස්මෙන් දැනටත් අඩපණව ඇති සාම ක්‍රියාවලිය මුළුමනින්ම බිඳ වැටෙනු ඇති බව පවසන පලස්තීනුවෝ දැන් ඊශ්‍රායලය සතු පලස්තීන ප්‍රදේශ වලට පලස්තීන සරණාගතයින් නොයා යුතු බවට අමෙරිකානු ජනාධිපති බුෂ් කළ ප්‍රකාශය හෙළා දැක තිබේ .
මතුව ඇති නව තත්ත්වය සම්බන්ධයෙන් පලස්තීනුවන් කුපිතව ඇතැයි පැවසුණු විට ෂැරෝන් කියා ඇත්තේ ඔවුනට මාර පහරක් එල්ල කරන බව ඔහු කලින්ම කියා තිබූ අතර දැන් ඒ පහර එල්ල කර ඇති බවය .
මේ අතර පලස්තින සාම ක්‍රියාවලියට මැදිහත් සිව් පාර්ශවයේ යුරෝපා සංගමය අමෙරිකාව රුසියාව හා එක්සත් ජාතීන්ගේ සංවිධානයේ හදිසි රැස්වීමක් පලස්තීන අගමැති අහමඩ් කොරී විසින් කැඳවනු ලැබ ඇත .
" අලුත් තත්ත්වය මහ විනාශයක් ඒ පිළිබඳව අප කටයුතු කළ යුතුයි .
අපේ අයිතීන් අප රැක ගත යුතුයි " ඔහු කියා ඇත .
රොයිටර් බින් ලාඩන් සටන් විරාම ප්‍රතික්ෂේප කරන්නේ නම් අනුගාමිකයන්ගේ ප්‍රහාර වලට අදාළ රටවල් ලක් විය හැකියි වොෂින්ටනයේදී යුරෝපියානු රටවල් සමග සටන් විරාමයකට එළඹි මේ යෝජනාවක් ඉදිරිපත් කර ඇති අල් කයිඩා නායක බින් ලාඩන් සටන් විරාමය ප්‍රතික්ෂේප කරන්නේ නම් සිය අනුගාමිකයන්ගේ ප්‍රහාරයන්ට අදාළ රටවල් ලක් විය හැකි බවට අනතුරු අඟවා තිබේ .
අරාබි රූපවාහිනී නාලිකාවන්ගෙන් විකාශිත හඬ පටියකින් මේ බව ඔහු ප්‍රකාශ කර ඇති අතර එම හඬ ඔහුගේ විය හැකි බව සී . අයි . ඒ . ආයතනය තහවුරු කර ඇත .
යුරෝපා රට වල මුස්ලිම්වරුන්ට එරෙහිව ප්‍රහාර එල්ල නොකරන්නේ නම් මෙම සටන් විරාමය වලංගු වන බව පවසමින් ඒ සඳහා තෙමසක කාලයක් ලබා දෙන බවද පවසන බින්ලාඩන් , පලස්තීනයේ හමාස් නායක ෂීක් අහමඩ් යසින් ඝාතනය සම්බන්ධයෙන් අමෙරිකාවෙන් හා ඊශ්‍රායලයෙන් පලිගන්නා බවට සපථ කොට ඇත .
' අපේ භූමියෙන් අවසන් සෙබලා ඉවත් වීමත් සමඟ සටන් විරාමය ප්‍රකාශයට පත් කරෙනවා .
මෙම නිවේදනය තෙමසක් යන තුරු ඊට දොර විවරව තිබෙනවා .
' යැයි හඬ පටියෙන් කියැවිණ .
ඔහුගේ අනතුරු ඇඟවීම ගැන පල වී ඇති මත වලට අනුව දින 90 ඉකුත් වීමෙන් පසු දැනට සකස් වෙමින් පවතින සැලසුම් ප්‍රකාර ඔවුන් ප්‍රහාර එල්ල කරනු ඇතැයි ද කියැවී තිබේ .
කෙසේ වුවත් යුරෝපා රටවල් කීපයක් ම දැනටමත් ලාඩන්ගේ සටන් විරාමය ප්‍රතික්ෂේප කර ඇත .
රොයිටර් උතුරු ‍‍‍බෙංගාල දේශයේ චණ්ඩ මාරුතයකින් 55 ක් බිලි අරන් : 600 ක් තුවාල ලබති .
ඩකාහිදී , උතුරු බංගලදේශය හරහා බදාදා රාත්‍රියේ හමා ගිය චණ්ඩ මාරුතයකින් ගම්මාන කීපයක්ම වැනසෙමින් 55 දෙනකු පමණ මිය ගොස් තවත් 600 ක් පමණ තුවාල ලබා තිබේ .
මිමෙන්සිං හා නෙට්‍රොකානා යන ප්‍රදේශ වල නිවාස පොළවට සමතලා වී ගස් මුලිනුපුටා දැමීමට තරම් මේ ප්‍රචණ්ඩකාරී සුළිසුළඟ සමත්ව තිබේ .
චණ්ඩ මාරුතය කෙතරම් ප්‍රබල වීදයත් සමහරකු උඩින් විසිවී යාමට එය හේතු වී ඇති අතර එනිසාම බොහෝ දෙනකුගේ අත පය බිඳී ඇත .
අතුරුදන්ව ඇති පුද්ගලයින් සොයා දැන් කුඹුරු යායවල් ගඟ හා ජලාශ සෝදිසියට ලක්ව ඇත .
එය ' ටෝනාඩෝවක් ' යනුවෙන් හැඳින්වෙන චණ්ඩ මාරුතයක් වන අතර පුනීලයක් සේ අහසින් පහත් වුණු ඊට අසුවූ සෑම දෙයක්ම ඉහළට එසැවුණු බව ඇසින් දුටුවෝ කියති .
සමහර ගැමියන් සැපපුම් ගණන් ඈතට විසිවී ඇති බවද ප්‍රකාශිතය .
සමහරු ගංගා පොකුණු ආදියට ඇද වැටී දියේ ගිලී මිය ගොස් තිබේ .
ඒ . එෆ් . පී . දකුණු කොරියානු මහ මැතිවරණයෙන් යූරි පක්ෂයට ජය .
සියෝල්හිදී , දකුණු කොරියානු මහ මැතිවරණය පෙරේදා පැවති අතර මෙතෙක් පාර්ලිමේන්තුවේ පැවති කොන්සර්වැටිව් බලය පළමු වරට ලිබරල්වාදීන් අතට පත් කැරෙන අයුරින් යුරි පක්ෂය ආසන 299 න් 152 ක් ම ජයග්‍රහණය කර තිබේ .
යුරි පක්ෂය , දෝෂාභියෝගයකට ලක්ව ව්‍යවස්ථාදායක අධිකරණ තීන්දුවක් ලැබෙන තුරු ධූරය අත්හිටු වී ඇති ජනාධිපති රෝ - මු හියුන් ට සහාය පල කරන පක්ෂයකි .
මෙම බලමාරුව පරපුරක බල මාරුවක් ලෙස පුවත්පත් මගින් දැක් වී ඇත .
නව පාර්ලිමේන්තුව ජුනි මස රැස්වීමට නියමිතය .
යුරි පක්ෂයේ බලයත් සමග ද . කොරියානු ආර්ථිකයේ වෙනස්කම් ඇති වනු ඇතැයි පැවසී තිබේ .
රෝමූ හියුන් පාක්ෂික යුරි පක්ෂයට මෙසේ මැතිවරණයෙන් විශිෂ්ට ජයක් අත් වීම ජනාධිපතිට එරෙහිව දෝෂාභියෝගය පිළිබඳ අධිකරණ තීන්දුවටද බලපානු ඇතැයි සැලකී ඇත .
එහෙත් දෝෂාභියෝගය යළි කටුගා දැමීමට ඉදිරිපත්ව ඇති යෝජනා විපක්ෂයෙන් ප්‍රතික්ෂේප කරී තිබේ .
දැන් සියල්ලෝම අධිකරණ තීන්දුව ලබා දෙන තෙක් බලා සිටිති .
එ . එෆ් . පී . රජුට එරෙහි උද්ඝෝෂන වලට එක් වෙමින් නේපාලනයේ ප්‍රධාන සරසවිය සිසුහු බලෙන් අල්ලා ගනිති .
කත්මන්දුහිදී , නේපාලයේ ගයනේන්ද්‍ර රජුගේ ප්‍රජාතන්ත්‍ර විරෝධී පිළිPUNCට එරෙහිව විපක්ෂ උද්ඝෝෂණයන්ට එක් වන සරසවි සිසුන් ද පෙරේදා ත්‍රිබුවාන් සරසවිය තුළ මුළු ගැන්වෙමින් පොලිසිය පළවා හැර තිබේ .
ඔවුහු සරසවියේ තිබුණු ගයනේන්ද්‍ර රජුගේ ඡායාරූප ඉරා විනාශ කර දැමුහ .
පොලිසියට සරසවි බිම තහනම් කළ සිසුන් ඊට ඇතුළු වීමට දැරුණු පොලිස් ප්‍රයත්නයන් ව්‍යර්ථ කොට ඇත්තේ ඔවුනට ගල්මුල් වලින් පහර දීමෙනි .
ජනතා අයිතීන් රැක ගැන්ම වෙනුවෙන් විපක්ෂය ගෙන යන ව්‍යාපාරයට සහයෝගය දක්වනු වස් මේ ආක්‍රමණශීලී ක්‍රියාවට පෙළඹුණු බව සිසුහු ප්‍රකාශ කරති .
මේ අතර ගයනේන්ද්‍ර විරෝධී වෙනත් පෙලපාලි වල දී 200 ක් පමණ පොලිසිය විසින් අත්අඩංගුවට ගෙන ඇත .
රජය පස් දෙනෙකුට වඩා රැස්වීම තහනම් කර ඇති අතර එය උල්ලංඝනය කරන්නන් අත්අඩංගුවට ගැනීමට පොලිසිය ක්‍රියා කරමින් සිටී .
මේ අතර දැනට අත්අඩංගුවට ගෙන ඇති පුද්ගලයන් මුදා නොහැරියොත් සත්‍යග්‍රහයක නියැලෙන බව මානව හිමිකම් ක්‍රියාකාරීන් පිරිසක් ප්‍රකාශ කර තිබේ .
විපක්ෂය මාඕවාදීන් සමග සන්ධානගතව ඇතැයි රජයෙන් නැගෙන චෝදනා විපක්ෂය තරයේ ප්‍රතික්ෂේප කර තිබේ .
ඒ . එෆ් . පී . ඉන්දියාවේ තෙරැපීමකින් 21 දෙනකු මිය යාමේ සිද්ධිය බී . ජේ . පී . මැතිවරණ ප්‍රචාරක කළමනාකරු තනතුරින් දොට්ට .
නවදිල්ලියේ දී , ඉන්දියාවේ තෙරපීමකින් පුද්ගලයන් 21 දෙනෙකු මිය ගිය සිද්ධියට මුල් වූ භාරතීය ජනතා පක්ෂ මැතිවරණ ප්‍රචාරක කළමනාකරු ලාල්ජි ටැන්ඩන් පෙරේදා නෙරපාහැර ඔහු වෙනුවට වෙනත් අයෙකු පත් කර තිබේ .
උත්තර ප්‍රදේශ් හි ලක්නව් අගනුවර පැවති ලාල්ජිගේ 70 වන උපන්දින උත්සවයේදී පැමිණියවුන්ට තෑගි වශයෙන් ලබා දීමට නියමිත වු සාරි තොගය , සංවිධායකින් විසින් රැස්වූවන් දෙසට විසිකිරීමේදී ඇති වු පොරකෑම හා තෙරපීම නිසා කාන්තාවන් 19 දෙනෙකු හා ළමයින් දෙදෙනෙකු මිය ගොස් තිබිණ .
සිද්ධිය සම්බන්ධයෙන් ලාල්ජි ඔහුට හිමි කාරයභාරයෙන් නෙරපීම , සිද්ධියෙන් ඇති වන හානිය අවම කර ගැනීමේ මේ ප්‍රයත්නයක් ලෙස සමහරෙකු හඳුන්වා තිබේ .
ඉන්දීය පාර්ලිමේන්තුවේ ආසන 545 කින් 80 කට මන්ත්‍රීන් පත් වන උත්තර ප්‍රදේශයේ දැනට ආසන 29 ක සතු බලය 50 දක්වා වැඩි කර ගැන්ම මෙවර භාරතීය ජනතා පක්ෂයේ අරමුණ වී තිබුණු අවස්ථාවක මේ ඛේදවාචකය සිදු වී ඇත .
' සෑම අවුරුද්දකම මෙම සාරි බෙදා දීම සිදු වන නමුදු මෙවර සිදු වූ දෙය අවාසනාවන්ත සිද්ධියකැයි ' භාරතීය ජනතා පක්ෂ ප්‍රකාශක කීවේය .
මෙම සාරි බෙදා දීම සඳහා මෙවන් උත්සවයක් යොදා ගැන්ම මැතිවරණය හමුවේ දේශපාලන පක්ෂ වල පැවතිය යුතු ආචාර ධර්මයන් උල්ලංඝනය කිරීමක් බව විපක්ෂ කොංග්‍රසය පෙන්වා දී තිබේ .
බොහෝ ඉන්දිය පුවත්පත් වල මේ සිද්ධිය කතුවැකියට ද මාතෘකා වී තිබිණ .
හින්දු ටයිම්ස් පුවත්පත එහි දී ප්‍රශ්න කර තිබුණේ රජයෙන් ප්‍රකාශිත ' දිදුලන ඉන්දියාවක් ' පවතින්නේ නම් රුපියල් 40 ක් වැනි ලාබදායි සාරි බෙදා දීමකදී ඒවා ඩැහැගැන්මට මෙවන් පොරකෑමක් සිදු වේද යන්නය .
සරුසාර හැඟීමක් ඇති කිසිම ගැහැනියක් මෙවන් ලාබ සාරියක් වෙනුවෙන් දිවි පරදුවට නොතබනු ඇති බවද ඉන් කියැවිණි . ඒ ' එෆ් . පී . කියුබාවේ කළමනාකරුවන්ට සැප වාහන තහනම් .
හවානාහිදී , කියුබාවේ රාජ්‍ය ව්‍යාපාරික ආයතනයන්හි කළමනාකරුවන්ට ඔවුන් සතු ටොයෝටා , මිට්සුභිෂි වැනි සුඛෝපභෝගී වාහන වර්ග බාර දී ඒ වෙනුවට රුසියානු නිෂ්පාදනයක් වන ලඩාස් වැනි කුඩා සාමාන්‍ය වාහන භාවිතයට උපදෙස් ලැබී තිබේ .
මීට අමතරව කුඩා සාමාන්‍ය වාහනයක් වුව වායුසමීකරණය වැනි අතිරේක අංගෝපාංගයන් එහි යෙදීමෙන් වලකින ලෙසට ඔවුනට උපදෙස් ලැබී ඇත .
නිවර්තනීය ග්‍රීෂ්මයේ තාපයෙන් සෙස්සන් පෙළෙද්දී තවකෙකු සුව පහසුවෙන් පසු වීම මින් වළකිනු ඇති බව පැවසේ .
මේ සියල්ල සිදු වන්නේ කියුබානු ජනාධිපති පිදෙල් කැස්ත්‍රෝගේ වෙළෙඳ පොළ - මූලික සංශෝධනයන්ගෙන් ඉවත් වීමේ පිළිPUNCට අනුවය .
එවන් සංශෝධනයන් තුළින් පංති රහිත සමාජයක වෙනස්කම් මතු වන බව ඔහුගේ හැඟීමයි .
ගත වූ තෙමස තුළ උගන්ඩා කරළිකරුවන් ළමයින් 10000 ක් පැහැර ගෙන ගිහින් , එක්සත් ජාතීන්ගේ සංවිධානය කියයි .
එක්සත් ජාතීන්ගේ සංවිධානයේදීය .
ලිංගික වහලුන් සහ සොල්දාදුවන් ලෙස යොදවා ගැනීම සඳහා , ගත වු මාස 18 තුළ , උගන්ඩා කරළිකරුවන් විසින් , එරට ළමයින් 10 , 000 කට අධික සංඛ්‍යාවක් නිවෙස් වලින් පැහැර ගෙන ගොස් ඇතැයි එක්සත් ජාතීන්ගේ සංවිධානයේ ජ්‍යෙෂ්ඨ නිළධාරියකු පැවසීය .
එක්සත් ජාතීන්ගේ සංවිධානයේ කඩිනම් සහනාධාර පිළිබඳ සම්බන්ධීකරණ නිලධාරියා වන ජෑන් ඉගලන්ඩ් නැමැති මෙම නිලධාරියා , උගන්ඩාවේ මේ තත්ත්වය හඳුන්වා දී ඇත්තේ , ලෝකයේ මානව හිමිකම් උල්ලංඝනය කිරීම් පිළිබඳව නොසලකා හැර ඇති භයානකම අර්බුදය හැටියටයි .
පැහැදිලි දේශපාලන අරමුණකින් තොරව , වසර 18 ක් තිස්සේ උගන්ඩා රජයට එරෙහිව සටන් වැද සිටින මේ කරලිකාර කණ්ඩායම , මේ වන විට රටේ උතුරු සහ නැගෙනහිර ප්‍රදේශ වලින් ලක්ෂ 15 කට අධික පිරිසක් පැහැර ගෙන ගොස් තිබෙන බවට , මෙම නිලධාරියා විසින් තොරතුරු අනාවරණය කර තිබේ .
උගන්ඩා අර්බුදය පිළිබඳව එක්සත් ජාතීන්ගේ ආරක්ෂක මණ්ඩලය ඉදිරියේ කරුණු ඉදිරිපත් කරමින් ඉගලෑන්ඩ් පැවැසුවේ මෙසේ පැහැර ගෙන යන ගැහැණු හා පිරිමි ළමයින් , අවසානයේ ඔවුන්ගේම ඥාතීන් අසල් වැසියන් සහ ගැමියන් ඝාතනය සඳහා උපයෝගී කර ගන්නා බවය .
උගන්ඩා ජනාධිපති යොවෙර් මුසවේනිගේ හමුදා වලින් , උතුරු උගන්ඩාවේ ආකොලි ගමේ ජනතාවගේ අයිතිවාසිකම් රැක දීම තම ප්‍රචණ්ඩ ක්‍රියාවලිය අරමුණ බව , මේ කරලිකාර කණ්ඩායමේ නායකයා වන ජෝශප් කොනී නමැත්තිය ප්‍රකාශ කර තිබෙන නමුත් , ඔවුන්ගේ ඉල්ලීම් පිළිබඳව විස්තරාත්මක ප්‍රසිද්ධ ප්‍රකාශයක් මේ වන තෙක් ඉදිරිපත් කර නොමැති බව ද එක්සත් ජාතීන්ගේ නියෝජිතයා තවදුරටත් ප්‍රකාශ කර තිබේ .
රොයිටර් ඊශ්‍රායල් - පලස්තීන අර්බුදය සම්බන්ධ අමෙරිකා ප්‍රතිපත්තියේ දැඩි වෙනසක් බුෂ්ගේ ප්‍රකාශයට එ . ජා . සංවිධානය පලස්තීනයෙන් දොස් එක්සත් ජාතීන්ගේ සංවිධානයේදී බටහිර ඉවුරේ සමහර ජනාවාසයන් සම්බන්ධයෙන් ඊශ්‍රායලයෙන් ප්‍රකාශිත අයිතිය පිළිගැනීම හා පලස්තීනුවන්ගේ අපේක්ෂා මුළුමනින්ම නොතකා හැරීම සම්බන්ධයෙන් එ . ජා . මහලේකම් කොෆි අන්නන් අමෙරිකානු ජනාධිපති ජෝර්ජ් ඩබ් . බුෂ් දැඩි දෝෂදර්ශනයට ලක් කර තිබේ .
අමෙරිකානු නායකයා හෙළා දකින තරමට , පලස්තීන නායකයන් කුපිත කරමින් 1967 ඊශ්‍රායලය අල්ලා ගත් අරාබි පෙදෙස් සමහරෙක් ඔවුනට තබා ගත හැකි යැයි ජෝර්ජ් ඩබ් . බුෂ් පැවසීම දශක ගණනාවක් තිස්සේ පැවති අමෙරිකානු ප්‍රතිපත්තියෙහි පූර්ණ වෙනස්වීමක් වන අතර එය අවසන් සාම විසඳුමක් සඳහා වන ඊශ්‍රායල් - පලස්තීන සාකච්ඡා වලට අයහපත් අයුරින් බලපානු ඇතැයිද අන්නන් පැවසීය .
එහෙත් , මෙහිදී අදාළ ආරක්ෂක මණ්ඩල යෝජනා මත පදනම්ව මැද පෙරදිග සාම ගිවිසුමක් පිළිබඳ නොවිසඳුණු කරුණු සවිස්තරාත්මකව සාකච්ඡා කොට දෙපාර්ශවයේම එකඟතාවක් ඇති කර ගත යුතු යැයිද ඔහු කීවේය .
එවන් සාකච්ඡාවකට බලපාන හෝ අගතිගාමිවන හෝ පියවර ගැන්මෙන් දෙපාර්ශවයම වැලකී සිටිය යුතු යැයිද ඔහු කීවේය .
බුෂ් ධවල මන්දිරයේදී ඊශ්‍රායල් අගමැති ඒරියල් ෂැරොන් සමග පැවති සාකච්ඡා වලින් පසු කියා සිටියේ " නව භූ යථාර්ථය අනුව 1967 මැද පෙරදිග යුද්ධයේදී ඊශ්‍රායලය අල්ලා ගත් පෙදෙස් වලින් ඊශ්‍රායලය ඉවත් විය යුතු යැයි අපේක්ෂා කිරීම යථාර්ථවාදී නොවන්නේය " යනුවෙනි .
ගාසා තීරයෙන් හා බටහිර ඉවුරේ සමහර ප්‍රදේශ වලින් ඊශ්‍රායලය ඉවත් විය යුතු බවත් , 1948 ඊශ්‍රායලය අල්ලා ගත් පෙදෙස් වලට පැමිණීමට පලස්තීනු සරණාගතයන්ට ඉඩ ලබා නොදිය යුතු බවත් බුෂ් ප්‍රකාශ කිරීම විශාල මතභේදයකට තුඩු දී තිබේ .
ඔහුගේ මෙම ප්‍රකාශය මැද පෙරදිග සාම ක්‍රියාවලිය සම්බන්ධයෙන් පවත්නා අමෙරිකානු ප්‍රතිපත්තිය උල්ලංඝනය කිරීමක් බව පවසන පලස්තීන අගමැති අහමඩ් කොරී , බුෂ්ගේ ප්‍රකාශය පිළිගත නොහැකි බව කියා තිබේ .
මෙය සාම මාර්ගස්ථ සිතියම සිඳ බිඳ දැමීමක් බවත් අමෙරිකාවේ ජනාධිපතිට යථාර්ථවාදී වන නොවන දේ තීරණය කිරීමට අයිතියක් නැති බවත් ඔහු තවදුරටත් පැවසීය .
සියලු පාර්ශවයන් මේ මොහොත කරෙහි දැඩි අවධානය යොමු කිරීමෙන් ලොව දීර්ඝ කාලීනම ගැටුම වන ඊශ්‍රායල් - පලස්තීන අර්බුදය විසඳා ගත හැකි වෙන බව පවසන බුෂ් , 1948 පලස්තීන අරගලයෙන් අනාථවූවන්ට නව පලස්තීන රාජ්‍යයක රැකවරණය ලැබිය හැකි බවද කීවේය .
1949 ඇති කර ගත් තාවකාලික සමාදාන ගිවිසුමෙන් දැක්වෙන දේශසීමාවන්ට ඊශ්‍රායලය ආපසු යා යුතු බව පැවසීම යථාර්ථවාදී නොවන බව පවසන ඔහු , ඊශ්‍රායල් ආරක්ෂිත පවුරද තිරසාර වූවක් නොව තාවකාලික විය යුත්තක් බව කීවේය .
ඒ සමගම ෂැරෝන්ගේ ජනාවාස සමහරක් ඉවත් කර ගැන්මේ පිළිPUNC හා සෙසු ප්‍රදේශ වල ඊශ්‍රායල බලය තහවුරු කර ගැන්මේ පිළිPUNCටද ඔහු අනුමැතිය දී තිබේ .
බුෂ් ෂැරෝන් හමුවේ කළ මෙම ප්‍රකාශයන් කලාපීය අර්බුදය උග්‍ර කරන්නක් බව පලස්තීනු නායකයන් ගෙන් පැවසී තිබේ .
පලස්තීන භූමියේ යුදෙව් ජනාවාසයන් පිහිටුවීම අනුමත කරන එකම අමෙරිකානු ජනාධිපති බුෂ් බවත් එය මුලුමනින්ම හෙලා දකින බවත් ඔවුන් කියා ඇත .
ඒ . එෆ් . පී . සන්ඩේ ලීඩර් පුවත්පතේ හිටපු කර්තෘ ප්‍රවීණ මාධ්‍යවේදී ලසන්ත වික්‍රමතුංග මහතා ඝාතනය කර ඇත්තේ රාජ්‍ය බුද්ධි සේවයේ හිටපු අධ්‍යක්ෂ මේජර් ජෙනරාල් කපිල හෙන්ද්‍රවිතාරණ යටතේ ක්‍රියාත්මක වූ විශේෂ කණ්ඩායමක් විසින් බව අපරාධ පරීක්ෂණ දෙපාර්තමේන්තුව අද 20 අධිකරණයට දැනුම් දී තිබේ .
හිටපු යුද හමුදාපති ෆීල්ඩ් මාර්ෂල් සරත් ෆොන්සේකා මහතා ගෙන් ලබා ගත් ප්‍රකාශය මත පදනම් වෙමින් අපරාධ පරීක්ෂණ දෙපාර්තමේන්තුව අධිකරණයට මෙලෙස කරුණු දැක්වූ බව අප වාර්තාකරු පවසයි .
මෙම විශේෂ කණ්ඩායම විසින් ලසන්ත වික්‍රමතුංග ඝාතනය මෙන්ම මාධ්‍යවේදීන් වන උපාලි තෙන්නකෝන් කීත් නොයාර් යන අයට පහර දීම ආදියද සිදු කර ඇති බවත් එවක මධ්‍යවේදීන්ට සිදු කළ පහර දීම් ඇතුළු හිරිහැර බොහොමයක් එකිනෙකට සම්බන්ධ බවද අපරාධ පරීක්ෂණ දෙපාර්තමේන්තුව අධිකරණයට කරුණු දක්වමින් පෙන්වා දී ඇත මේජර් ජෙනරාල් හෙන්දාවිතාරණ යටතේ ක්‍රියාත්මක වූ මෙම කණ්ඩායම විසින් ජංගම දුරකථන සිම් කාඩ් පත් 5ක් භාවිතා කර ඇති බවත් මෙම සිදුවීම් හා සම්බන්ධ සියලු ඇමතුම් ලබා ගෙන ඇත්තේ එම සිම් කාඩ් යෙදූ දුරකථන වලින් බවත් සඳහන්ය මෙම සිද්ධියට අදාළව හිටපු යුද හමුදාපති සරත් ෆොන්සේකා මහතා ගෙන්ද ප්‍රකාශයක් ලබා ගත් බවත් එවක කොළඹ හා තදාසන්න ප්‍රදේශ බාරව සිටියේ මේ වන විට විශ්‍රාමික සුවයෙන් පසුවන මේජර් ජෙනරාල් අජිත් පෙරේරා බවත් ඔහු නිසි ලෙස රාජකාරි නොකළ බවත් ෆොන්සේකා මහතා ලබා දුන් ප්‍රකාශයේ සඳහන් වන බව අපරාධ පරීක්ෂණ දෙපාර්තමේන්තුව අධිකරණයට දැනුම් දී ඇත කෙසේ වුවත් ලසන්ත වික්‍රමතුංග ඝාතන සිද්ධිය සම්බන්ධයෙන් අත්අඩංගුවට ගෙන දැනට ඇප ලබා සිටින බුද්ධි අංශ නිලධාරියාට සෑම මසකම අවසන් ඉරිදා පෙ . ව . 9 . 00 - 12 . 00 දක්වා වන කාලය තුළ අධිකරණය හමුවේ පෙනී සිටින ලෙස ගල්කිස්ස ප්‍රධාන මහේස්ත්‍රාත් මොහොමඩ් මිහායිම් විසින් නියෝග කර තිබේ මෙම නඩුව නැවත ජූනි මස 19 වන දා විභාගයට ගැනීමට නියමිතව ඇති බව අද දෙරණ වාර්තාකරු පවසයි .
අධිකරණ නියෝග මත ලසන්ත වික්‍රමතුංග මහතාගේ මෘත දේහය ගොඩ ගෙන වෙනම වෛද්‍යවරුන් කණ්ඩායමක් විසින් පරීක්ෂා කර ඇති බවත් එම වෛද්‍ය වාර්තාව මේ වන අධිකරණයට ලැබී ඇති බවත් එම වාර්තාව අනුව මෙම මරණය විශේෂිත වු උල් ආයුධයකින් පහර දීමෙන් හිසට ඇති වු දැඩි තුවාලයක් හේතුවෙන් සිදු වු මරණයක් බව තහවුරු වී ඇති බවත් වෙඩි තැබීමක් සිදුව නැති බවත් අධිකරණය හමුවේ කරුණු දක්වමින් අපරාධ පරීක්ෂණ දෙපාර්තමේන්තුව පෙන්වා දී තිබේ .
ලොව සතුටින්ම සිටින වැසියන් වෙසෙන රට වශයෙන් නොර්වේ රාජ්‍යය නම් කර තිබේ .
අද 20 යෙදෙන ජාත්‍යන්තර සතුටු දිනය නිමිත්තෙන් එක්සත් ජාතීන්ගේ සංවිධානය නිකුත් කළ වාර්තාවකට අනුව ඩෙන්මාර්කය , අයිස්ලන්තය , ස්විට්සර්ලන්තය , පින්ලන්තය , නෙදර්ලන්තය , කැනඩාව , නවසීලන්තය , ඔස්ට්‍රේලියාව සහ ස්විඩනය එම දර්ශකයේ පෙරමුණේ පසුවෙයි .
රටවල් 155ක් අතරින් ශ්‍රී ලංකාව 120 වන ස්ථානයට පත්ව ඇත අතර පෙර වසරේදී ශ්‍රී ලංකාවට 117 වන ස්ථානය හිමිව තිබේ .
ලොව සතුටින් අඩුම වැසියන් වෙසෙන රට ලෙස බුරුන්ඩි රාජ්‍ය නම් කර ඇත .
ජනාධිපතිවරයාගේ මතයට පටහැනිව කටයුතු කරන විදේශ අමාත්‍යවරයා ධුරයෙන් ඉවත් කළ යුතු බව ප්‍රජාතන්ත්‍රවාදි වාමාංශික පෙරමුණේ ප්‍රධාන ලේකම් පාර්ලිමේන්තු මන්ත්‍රී වාසුදේව නානායක්කාර මහතා පවසයි .
අද 20 පැවැති මාධ්‍ය හමුවකදී මන්ත්‍රීවරයා ප්‍රකාශ කළේ ජිනිවා මානව හිමිකම් කවුන්සිලයට ඉදිරිපත් වී ඇති යෝජනා සම්බන්ධයෙන් විදේශ අමාත්‍යවරයා රටට වෙනත් මතයක් ඉදිරිපත් කරන බවය එම මාධ්‍ය හමුවේදී අදහස් දැක්වූ ලංකා සමසමාජ පක්ෂයේ මහ ලේකම් මහාචාර්ය තිස්ස විතාරණ මහතා ප්‍රකාශ කළේ ජිනීවා යෝජනවාට කිසිදු අයුරකින් එකඟ නොවිය යුතු බවය .
ත්‍රිකුණාමල දිස්ත්‍රික්කයේ කින්යා ප්‍රදේශයෙන් දිනකට ඩෙංගු රෝගීන් 50 60ක් පමණ වාර්තා වන බව ඩෙංගු මර්දන වැඩ සටහන සඳහන් කරයි .
මේ වන විට කින්යා ප්‍රදේශයේ ඩෙංගු වසංගත තත්ත්වයක් ඇති වීමට හේතු කවරේද යන්න වග පිළිබඳව සොයා බැලීම සඳහා කීට විද්‍යා පුහුණු පාසැ‍ලේ පිරිසක් එම ප්‍රදේශයේ විශේෂ පර්යේෂණයක් ආරම්භ කර ඇතැයි ඩෙංගු මර්දන වැඩ සටහනේ ජේෂ්ඨ ප්‍රකාශකයෙක් පැවසීය .
ඩෙංගු මදුරුවා කින්යා ප්‍රදේශයේ විශාල වශයෙන් වර්ධනය වීමට හේතු වී ඇත්තේ කුමන තත්ත්වයක් නිසාද එම ප්‍රදේශයේ මදුරුවාගේ ජීවන චක්‍රයේ යම් වෙනසක් ඇති වී තිබේද යන්න පිළිබඳව මෙම පර්යේෂණ කණ්ඩායම සොයා බලමින් සිටින බවද එම ප්‍රකාශකයා වැඩිදුරටත් අවදාරණය කළේය .
මේ වසරේ ගෙවී ගිය කාලය තුලදී වාර්තා වී ඇති ඩෙංගු රෝගීන්ගේ ගනණ 23047 ක් බවත් ඉන් වැඩි පිරිස වන 9463 බස්නාහිර පළාතෙන් බවත් වසංගත රෝග විද්‍යා අංශය සඳහන් කරයි .
ශ්‍රියානි විජේසිංහ 20 March 2017 හිටපු අමාත්‍ය බැසිල් රාජපක්ෂ මහතාට අයත් බවට සැලකෙන මල්වාන ප්‍රදේශයේ පිහිටි නිවස සහ ඉඩම වෙන්දේසිය අත්හිටු වන ලෙස පූගොඩ මහේස්ත්‍රාත් අධිකරණය අද 20 නියෝග කර තිබේ .
ඉඩම සම්බන්ධයෙන් වන නඩු තීන්දුව ලබන 23 වනදා ප්‍රකාශයට පත් කිරීමට නියමිතය .
අදාළ නිවස මහජන සුභසිද්ධිය සඳහා යොදවන බව නීතිපතිවරයා දැනුම් දී ඇති බව පොලිස් මූල්‍ය අපරාධ විමර්ශන කොට්ඨාසය අධිකරණයට දැනුම් දී තිබේ .
වනජීවී සංරක්ෂණ දෙපාර්තමේන්තු නිලධාරීන් හා තලාතුඔය පොලිසියේ නිලධාරීන් එක්ව සිදු කළ වැටලීමකදී මහනුවර කතරගම දේවාලයේ බස්නායක නිලමේ ගැමුණු වලිසුන්දර මහතාගේ නිවසේ තිබී ඇත් දළ ජෝඩුවක් සොයා ගෙන තිබේ .
නිවසේ ඇත්දල ජෝඩු තුනක් තිබී ඇති අතර මින් ඇත්දළ ජෝඩු දෙකකට බලපත්‍ර තිබී ඇත .
එක් ඇත්දළ ජෝඩුවකට බලපත්‍ර තිබී නැත .
ඒ අනුව එම ඇත්දළ ජෝඩුව ඉදිරි පරීක්ෂණ කටයුතු සඳහා රඳවා ගෙන බස්නායක නිලමේ ගැමුණු වලිසුන්දර මහතා වනජීවී ඇප මත නිදහස් කර තිබේ .
ඔහු ඉදිරි දිනකදි මහනුවර අධිකරණයට ඉදිරිපත් කිරීමට නියමිතය‍ .
මහියංගනය ලොග්ගල් ඔයේ තිබී පුද්ගල මළසිරුරක් හමු වී ඇති බව වාර්තා වේ .
මෙලෙස හමු වූ මළ සිරුරේ අනන්‍යතාවය මෙතක් හඳුනා ගෙන නොමැති බව මහියංගනය පොලිසිය පවසයි .
සිද්ධිය සම්බන්ධෙයන් මහියංගනය පොලිසිය වැඩිදුර විමර්ශන සිදු කරයි .
ජාතික පශූ සම්පත් මණ්ඩලය යටතේ පාලනය වන ආගරපතන බෝපත්තලාව රජයේ සත්ත්ව ගොවිපළේ මැණික් පාලම කොටසේ සේවකයෝ අද 20 වැඩ වර්ජනය කරමින් උද්ඝෝෂණ ව්‍යපාරයක නියලි සිටියේ එම ගොවිපළේ ප්‍රධාන කාර්යාලය ඉදිරිපිටයි .
මෙම උද්ඝෝෂණය සිදු කරනු ලැබුවේ එම ගොවිපළේ වෘත්තිය සමිතියක සභාපති ධුරය දරන සේවකයෙකු වෙනත් ගොවිපළකට ස්ථාන මාරු කිරිම හා එම ගොවිපළේ කළමණාකාරිවරයාගේ අක්‍රමවත් පාලනය නිසා ඔහුව එම ගොවිපළෙන් මාරු කරන ලෙස ඉල්ලා මෙම වැඩ වර්ජනය හා උද්ඝෝෂණය සිදු කරනු ලැබුවා .
මෙම ඉල්ලිම් ලැඛෙන තෙක් මෙම වැඩ වර්ජනය අඛණ්ඩව පවත්වාගෙන යන බවයි .
එම ගොවිපොළේ සේවකයන් අවධාරණය කර සිටියේ සේවක පාර්ශවය ගැටලූ සමිබන්ධයෙන් එම ගොවිපළේ කළමණාකාරවරයා සමග ශ්‍රී ලංකා නිදහස් පක්ෂයේ නුවරඑළිය දිස්ත්‍රික් සංවිධායක පෙරියසාමි ප්‍රදිපන් මහතා සාකච්ජා කිරිමට එම ගොවිපළට ගියද එම සාකච්ජා පැවැත්විමට එම ගොවිපළේ පාලන අධිකාරිය ඉඩ ලබා නොදුන් බවයි .
පෙරියසාමි ප්‍රදිපන් මහතා පැවසුවේ හැටන් රංජිත් රාජපක‍ෂ 20 March 2017 පොදු සමා කාලයේදී ත්‍රිවිධ හමුදා වෙත බාර නොවූ සාමාජිකයින් 41 000ක් අතරින් 1994 දෙනෙකු මේ වන විට අත්අඩංගුවට ගෙන ඇතැයි යුද හමුදා මාධ්‍ය ප්‍රකාශක බ්‍රිගේඩියර් රොෂාන් සෙනෙවිරත්න මහතා පවසයි .
මෙලෙස අත්අඩංගුවට පත් පිරිස අතරින් 1570 දෙනකුම යුද හමුදා සමාජිකයින් බවත් බාර නොවී සිටින සාමාජිකයින් අතරින් බහුතරයක් යුද හමුදා සාමාජිකයින් බවත් ඒ මහතා කියයි .
ඒ අතර යුද හමුදා නිලධාරීන් තිදෙනෙකු ඇතුළු 1567 දෙනකුත් නාවික හමුදා සාමාජිකයින් 393 දෙනකුත් ගුවන් හමුදා සාමාජිකයින් 31 දෙනකුත් වන බවද මාධ්‍ය ප්‍රකාශකවරයා ප්‍රකාශ කරයි .
මාධ්‍යවේදී කීත් නොයාර් මහතා පැහැර ගෙන ගොස් කෘර වධහිංසා කළැයි කියන සිද්ධියේ සැකකරුවන් හඳුනා ගැනීමට නම් රාජ්‍ය තාන්ත්‍රික පියවර අනුගමනය කර කීත් නොයාර් මහතා දින 14ක් ඇතුළත මෙරටට ගෙන්වන ලෙස ගල්කිස්ස අතිරේක මහේස්ත්‍රාත් ලෝචනා අබේවික්‍රම මහත්මිය රහස් පොලිසියට දැනුම් දුන්නාය .
තම ආරක්ෂාව සහ ගුවන් ගමන් ටිකට්පත් වියදම් සම්බන්ධයෙන් කීත් නොයාර් මහතා ඕස්ට්‍රේලියාවේ කැන්බරා ජාත්‍යන්තර පොලිසිය මගින් විමසීමක් කර ඇති බව ද ඒ බව තම ජාත්‍යන්තර පොලිසියට දැනුම් දී ඇති බව ද රහස් පොලිසිය අධිකරණයට දැන්වීය .
ඒ අනුව හඳුනා ගැනීමේ පෙරට්ටුව ලබන 30 වැනිදා පැවැත්වීමට නියෝග කළ මහේස්ත්‍රාත්වරිය එදින සාක්කිකරු නොපැමිණිය හොත් කිසිදු විමසීමකින් තොරව පෙරට්ටුව අවලංගු කරනු ලබන බව දැනුම් දුන්නාය .
ඒඩ්ස් රෝගය වැලදී ඇතැයි කියන සැකයක් මත ගනේමුල්ල කුඩාබොල්ලත ප්‍රදේශයේ දැරියකට සිදු වූ අසාධාරණයක් පිළිබදව අප පසුගියදා අනාවරණ කළා .
දැරිය අදත් පාසලට පැමිණි අවස්ථාවේ ඇය කැඳවා ගෙන ආ භාරකරුවන්ට ප්‍රදේශවාසීන් ගෙන් එල්ල වූයේ දැඩි විරෝධයක් ගනේමුල්ල කුඩාබොල්ලත කනිෂ්ඨ විද්‍යාලයේ ඉගෙනුම ලබන මෙම දැරියට පාසල් නොපැමිණෙන ලෙස පාසල් බලධාරීන් දැනුම් දී තිබුණා .
ඒ දැරියගේ මවට ඒඩ්ස් රෝගය වැලදීම නිසා දැරියටද එම රෝගය වැලදී ඇතැයි යන සැකය මත පාසලේ සෙසු දරුවන්ගේ මව්පියන් ගෙන් එල්ල වූ විරෝධය හමුවේ මේ පිළිබදව විමසීමට දැරියගේ මව පොසිටිව් වුමන් නෙට්වර්ක්ස් ආයතනයේ විධායක නිලධාරිනියද සමගින් පාසලට පැමිණියත් විදුහල්පතිවරයා හමු වීමට ඉඩ ලැබුණේ නැහැ දැරිය නැවතත් අද දිනයේ පාසලට පැමිණි අවස්ථාවේ ඇය පාසලට කැඳවා ගෙන ආ ඥාතීන් දෙදෙනෙකුට මව්පියන් ගෙන් දැඩි විරෝධයක් එල්ල වුණා .
පාර්ලිමේන්තු මන්ත‍්‍රී විමල් වීරවංශ මහතා අප්‍රියෙල් 3 වන දින දක්වා තවදුරටත් රක්ෂිත බන්ධනාගාර ගත කර තිබේ .
අද 20 ඔහු කොටුව මහේස්ත්‍රාත් ලංකා ජයරත්න මෙනවිය වෙත ඉදිරිපත් කිරීමෙන් පසු අදාළ නියෝගය නිකුත් කර තිබේ .
රාජ්‍ය ඉංජිනේරු සංස්ථාවේ වාහන 40ක් අවභාවිත කර රුපියල් කෝටි නවයකට අධික මුදලක් සාපරාධි සාවද්‍ය පරිහරණය කළේ යැයි කියන සිද්ධිය සම්බන්ධයෙන් විමල් වීරවංශ මන්ත‍්‍රීවරයාට චෝදනා එල්ල විය 20 March 2017 තිස් වසරක යුද්ධය නිමා කළ හා එයට නායකත්වය දුන් රණවිරුවන්ට යුද අපරාධ චෝදනා නඟමින් අන්තර්ජාතික අධිකරණයක් ඉදිරියේ දඬුවම් ලබා දීමේ යෝජනාවට එරෙහිව ලබන 22 වැනිදා බදාදා සවස ජිනීවා නුවර එක්සත් ජාතීන්ගේ මානව හිමිකම් සංවිධානයේ ප්‍රධාන කාර්යාලය ඉදිරිපිටදී ගෝලීය ශ්‍රී ලාංකික සංසදය විරෝධතාවක නිරත වීමට තීරණය කොට ඇත එක්සත් ජාතීන්ගේ මානව හිමිකම් කොමසාරිස් විසින් රණවිරුවන්ට එල්ල කරන යුද අපරාධ චෝදනා සම්බන්ධයෙන් එක්සත් ජාතීන්ගේ මානව හිමිකම් සංවිධානය ශ්‍රී ලංකාවේ අභ්‍යන්තර ප්‍රශ්න වලට අත පෙවීම සම්බන්ධයෙන් විරෝධය පෑම උදෙසා සංවිධානය කෙරෙන මේ විරෝධතාවට සහභාගි වීම සඳහා ඊයේ 19දා රාත්‍රියේ ඒකාබද්ධ විපක්‍ෂයේ පාර්ලිමේන්තු මන්ත්‍රි රෝහිත අබේගුණවර්ධන මහතා දිවයිනෙන් පිටත්ව ගොස් ඇති අතර මේ දින වල විදෙස් සංචාරයක නිරත වන පාර්ලිමේන්තු මන්ත්‍රි බන්දුල ගුණවර්ධන මහතාද රෝහිත අබේගුණවර්ධන මන්ත්‍රිවරයා සමඟ එක්ව විරෝධතාවට සහභාගි වීමට නියමිතය .
මේ පිළිබඳ අදහස් දක්වමින් ගෝලීය ශ්‍රී ලාංකික සංසදයේ සභාපති වසන්ත කීර්තිරත්න පැවැසුවේ ස්විට්සර්ලන්තය , ප්‍රංශය , ඉතාලිය , කැනඩාව , ජර්මනිය යන රට වල වෙසෙන ශ්‍රී ලාංකිකයන් විශාල පිරිසක් ලබන 22 වැනිදා ජිනීවා නුවර විරෝධතාවට එක් වන බවයි .
එක්සත් ජාතීන්ගේ මානව හිමිකම් කොමිසම මගින් විදේශ කටයුතු අමාත්‍ය මංගල සමරවීර මහතාට බාර දුන් වාර්තාවට අනුව ශ්‍රී ලංකා රණවිරුවන්ට එල්ල කළ යුද අපරාධ චෝදනා සාක්‍ෂි සහිතවම ප්‍රතික්ෂේප කරමින් සැකසූ පිටු 200කින් සමන්විත වාර්තාවක් එදිනට රියාද් අද්මිරාල් සරත් වීරසේකර මහතා විසින් එක්සත් ජාතීන්ගේ මානව හිමිකම් කොමසාරිස් සෙයිඩ් හුසේන් කුමරු වෙත භාර දීමට නියමිතය .
යහපාලන රජය විසින් දිනෙන් දින පළාත් පාලන ඡන්දය කල් දමමින් ජනතාවගේ ඡන්ද අයිතිය උදුරා ගැනීම හෙළා දකිමින් ඉක්මනින් පළාත් පාලන මැතිවරණය පවත්වන ලෙස රජයට බල කරන ලෙස දක්වා සංදේශයක්ද එදිනට මානව හිමිකම් කොමිසම වෙත භාර දෙන බව පාර්ලිමේන්තු මන්ත්‍රි රෝහිත අබේගුණවර්ධන මහතා පවසයි .
එක්සත් ලක් වනිතා පෙරමුණේ ක්‍රියාකාරිනියන් 200 දෙනෙකුට සාමදාන විනිශ්චයකාර පදවි පිරිනැමීම නියෝජ්‍ය ඇමතිනී වෛද්‍ය අනෝමා ගමගේ මහත්මියගේ ප්‍රධානත්වයෙන් අරලියගහ මන්දිරයේ දී සිදු විය එම අවස්ථාව අමතමින් නියෝජ්‍ය අමාත්‍යවරිය කියා සිටියේ සමස්ත දිවයිනම ආවරණය වන පරිදි සුදුසුකම් මත මෙම පදවි ලබා දීම සිදු කර ඇති බවය .
තනතුරේ ගෞරවය රැකෙන ආකාරයට සියලුදෙනාට ආදර්ශවත්ව කිසිදු බේදයකින් තොරව තම සේවාව සලසන්නැයි ඇය පදවිලාභිනියන්ට කියා සිටියාය .
රට දියුණු කිරීමේ පරමාර්ථයෙන් පිහිටුවා ගත් එජාප ශ්‍රීලනිප රජය යටතේ කාන්තාවන්ට ජයග්‍රහණ රැසක් අත් වී ඇති බව කී ගමගේ මහත්මිය ඉදිරි පළාත් සභා ඡන්ද විමසීමේදී සියයට 25ක කාන්තා නියෝජනයක් ලබා දීමට අගමැතිවරයා කටයුතු කිරීමට ඉන් ප්‍රමුඛ වන බව පැවසුවාය .
කාන්තා ව්‍යවසායකත්වය සම්බන්ධයෙන් අදහස් දක්වමින් ඇය කියා සිටියේ ආදායම් ඉපයීමේ ව්‍යාපෘති ආරම්භ කිරීමට හා වර්ධනය කිරීමට රජය කාන්තාවන්ට සහාය ලබා දෙන බවය .
ජාතික ලොතරැයි මණ්ඩලයේ සභාපතිනිය සමඟ සාකච්ඡා කොට දිවයින පුරා ලොතරැයි අලෙවි නියෝජිතවරියන් 1000ක් දෙනෙකු පත් කිරීමට කටයුතු යොදන බවද ඇය කීයා සිටියාය .
චීන ෆූජියෑන් ප්‍රාන්තයේ ශ්‍රී ලාංකීය කුමරිය වන ක්ෂූෂී යින් ඊ කුමරිය සහ හිටපු ජනාධිපති මහින්ද රාජපක්ෂ මහතා අතර හමුවක් පැවත්වුනා .
ක්ෂූෂී යින් ඊ කුමරිය කෝට්ටේ රාජධානියේ 6 වන පරාක්‍රමබාහු රජ පෙළපතින් පැවත එන චීන ෆූජියෑන් ප්‍රාන්තයේ ශ්‍රී ලාංකීය කුමරියයි .
ක්ෂූෂී යින් ඊ කුමරිය ඇතුළු දූත පිරිස සහ හිටපු ජනපතිවරයා අතර හමුව ඊයේ ඔහුගේ නිල නිවසේදී සිදු වුණා .
ගම්පහ ප්‍රදේශයේ සිනමාහල් පරීක්ෂාවට ලක් කිරීමේදී බාල වයස්කාර තරුණ තරුණියන් 48 දෙනෙකු අත්අඩංගුවට ගෙන දෙමව්පියන් වෙත භාර දී තිබෙනවා .
ගම්පහ කොට්ඨාස ළමා හා කාන්තා කාර්යාංශය විසින් අද අදාළ වැටලීම සිදු කර ඇති බව සදහන් පෞද්ගලික උපකාරක පන්ති පැමිණෙන බවට ප්‍රකාශ කරමින් ඔවුන් සිනමාහල් තුළ අසැබි ලෙස හැසිරෙමින් සිටිය දී මෙම අත්අඩංගුවට ගැනීම සිදු කර තිබෙනවා .
හිටපු ජනපති දිවංගත ඩී . බී විජේතුංග මහතාගේ දියණිය අභාවප්‍රාප්ත චිත්‍රාංගනි කුමාරි විජේතුංග 61 මෙනවියෙගේ දේහයට ජනාධිපති මෛත්‍රීපාල සිරිසේන හා අග්‍රාමාත්‍ය රනිල් වික්‍රමසිංහ මහත්වරු අද 23 අවසන් ගෞරව දැක්වූහ .
අභාවප්‍රාප්ත චිත්‍රාංගනි කුමාරි විජේතුංග මෙනවියගේ අවසන් කටයුතු සිකුරාදා 24 පස්වරු 4 . 00 ට මහනුවර මහයියාව පොදු සුසාන භුමියේදි සිදු කිරීමට නියමිතය .
සම සෞඛ්‍ය පිඨ සිසුන්ට සායනික පුහුණුව සදහා රෝහල් ලබා නොදීමට විරෝධය පළ කරමින් පේරාදෙණිය විශ්වවිද්‍යාලයේ සම සෞඛ්‍ය පිඨ ශිෂ්‍ය සංගමය උද්ඝෝෂණයක් කළේය .
සුභසාධක ගැටලු රාශියක් සදහා විසදුම් ලබා නොදුන්නැයි ද විරෝධතාකරුවෝ කියති .
අලුතින් ඉදි කළ පොදු ගොඩනැගිල්ලේ සිවිලිම සිසුවෙකුගේ හිස මතට කඩා ගෙන වැටුන බවත් වසර හතරේම සිසුන් පොදු ගොඩනැගිල්ලට පැමිණිය හොත් සිසුන්ට එය ඉඩ මදි වෙන බවත් විරෝධතාකරුවෝ පවසති .
ලබා දී ඇති සායනික පුහුණු වල ප්‍රමිතියක් නොමැති බව එම සංගමයේ සභාපති මනෝජ් විජේසිංහ පවසයි .
රිමාන්ඩ් බාරයට පත් කරුණු හිටපු ඇමැති විමල් වීරවංශ මහතා අද සවස වැලිකඩ බන්ධනාගාරයේ ඊ වාට්ටුවට යොමු කළ බව බන්ධනාගාර ආරංචි මාර්ග කියයි .
මහින්ද රාජපක්ෂ හිටපු ජනපතිවරයා පාර්ලිමේන්තු මන්ත්‍රීවරයකුව සිටිය දී රිමාන්ඩ් බාරයේ සිටියේ ද හිටපු මන්ත්‍රී නාමල් රාජපක්ෂ මහතා රිමාන්ඩ් බාරයේ සිටියේ ද මෙම ඊ වාට්ටුවේය .
රිමාන්ඩ් කරුණු වීරවංශ මහතා බැලීමට හිටපු ජනාධිපති මහින්ද රාජපක්ෂ මහතා අද සවස වැලිකඩ බන්ධනාගාරයට ගියේය .
සිර වාට්ටුවට යොමු කළ වීරවංශ මහතා හිටපු ජනපති සමග කතා බහ කිරීමට කාර්යාලය වෙත ගෙන එනු ලැබීය .
ආයුර්වේද වෛද්‍යවරියකගේ රන් මාලයක් කොල්ල කා පලා යමින් සිටිය දි අත්අඩංගුවට ගත් මාල හොරුන් දෙදෙනා සම්බන්ධ විමර්ශන කටයුතු කළ හලාවත පොලිසියේ අපරාධ විමර්ශන ඒකකයේ ස්ථානාධිපතිවරයා අද 20 දහවල් හදිසියේ රෝගාතුරවි රෝහල් ගත කිරීමෙන් පසු මියගිය බව පොලිසිය පවසයි .
සිද්ධිය සම්බන්ධයෙන් පරික්ෂණ ආරම්භ කළ අවස්ථාවේදි පොලිස් පරික්ෂකවරයා සිය පපුව අල්ලා ගෙන සිහිසුන්ව වැටුණු බව පොලිසිය කියයි .
ඇමරිකාවේ නව සංක්‍රමණික නීති හේතුවෙන් නිව්යෝක් නුවර ජෝන් එෆ් කෙනඩි ගුවන්තොටුපළේ ශ්‍රී ලාංකිකයන් ඇතුළු රටවල් 20ක 71 දෙනකු සිරවී සිටින බව විදෙස් මාධ්‍ය වාර්තා පවසයි .
ඇමරිකා නව ජනපති ඩොනල්ඩ් ට්‍රම්ප් මහතාගේ නව සංක්‍රමණික නීති හේතුවෙන් මෙම තත්ත්වය උද්ගත වී ඇතැයි කියති .
ශ්‍රී ලංකාවට අමතරව මැලේසියා , චීන , තුර්කි , පාකිස්තාන , ප්‍රංශ , ඇල්ජීරියා , ජෝර්දාන් , කටාර් , සෙනගල් , ස්විට්සර්ලන්ත , ඊජිප්තු හා ඝානා ඇතුළු රටවල පිරිසක් ද සිරියා , ඉරාක , සුඩාන , ලිබියා යන ඇමරිකාවට ඇතුළු වීම තහනම් කළ රටවල අයද එහි රඳවා ගනු ලැබ සිටිති .
මේ හේතුවෙන් ජෝන් එෆ් කෙනඩි ගුවන්තොටුපළේ කලබලකාරී තත්ත්වයක් උද්ගතව ඇති බවත් වාර්තා වේ .
මුස්ලිම් ජාතික පිරිස් බහුතරයක් වෙසෙන රටවල් 7කට ඇමරිකාවට ඇතුළු වීම තහනම් කරමින් පසුගියදා නව ජනපති ඩොනල්ඩ් ට්‍රම්ප් මහතා නියෝගයක් නිකුත් කළ අතර සරණාගතයින් වෙනුවෙන් දින 120ක කාලයකට එය අත්හිට වනු ලැබිණි .
විදුලි රැහැන් හා ගොඩනැගිලි අතර පැවතිය යුතු අවම පරතර සම්බන්ධයෙන් නව රෙගුලාසියක් ක්‍රියාවට නගා තිබේ .
මෙම රෙගුලාසිය මගින් ඉදිකිරීම් හා විදුලි රැහැන් අතර පැවතිය යුතු අවම සිරස් හා තිරස් පරතර අනිවාර්ය කර ඇත .
ශ්‍රී ලංකා මහජන උපයෝගිතා කොමිෂන් සභාවේ නිර්දේශ මත විදුලිබල හා පුනර්ජනනීය බලශක්ති අමාත්‍ය රංජිත් සියඹලාපිටිය මහතා විසින් මෙම නව රෙගුලාසිය අනුමත කර තිබේ .
විදුලිබල ආරක්ෂාව පිළිබද රෙගුලාසිය ක්‍රියාවට නැගීම සඳහා පළාත් සභා හා පළාත් පාලන අමාත්‍යාංශයද සහාය දක්වයි .
සම්ප්‍රේෂණ හෝ බෙදා හැරීම් රැහැනේ වෝල්ටීයතාවය අනුව තැබිය යුතු අවම පරතර විදුලිබල ආරක්ෂාව පිළිබද රෙගුලාසියෙහි 36 හා 37 වන නියෝග යටතේ දක්වා තිබේ .
රැහැනේ වෝල්ටීයතාවය වොල්ට් 1000ට අඩු නම් එවැනි රැහැනක සිට ගොඩනැගිල්ලක් දක්වා අවම පරතරය සිරස්ව මීටර 2 4ක් විය යුතු වේ .
අවම තිරස් දුර මීටර 1 5කි විදුලි රැහැනෙහි වෝල්ටීයතාවය වැඩි අගයක් ගන්නා විට තැබිය යුතු අවම පරතරයද වැඩි අගයක් ගනී .
විදුලිබල ආරක්ෂාව පිළිබද රෙගුලාසියෙහි 37 වන වගන්තිය අනුව අවම පරතරයට වඩා අඩු පරතරයක් සහිතව නව ගොඩනැගිලි ඉදි කිරීම නීති විරෝධී වේ .
ඒ අනුව ඉදිරියේදී නව ඉදි කිරීමේ සඳහා සංවර්ධන බලපත්‍ර පිරිනැමීමේදී විදුලි රැහැන් හා අදාළ ඉදිකිරීම් අතර නිසි පරතරය පිළිබද ප්‍රමිතියද සොයා බැලෙනු ඇත .
මෙම ප්‍රමිතියට අනුකූලව සංවර්ධන බලපත්‍ර පිරිනැමීම සඳහා අදාළ පළාත් පාලන ආයතන වෙත උපදෙස් දෙන ලෙස සියලුම පළාත් පාලන කොමසාරිස් වරුන් වෙත පළාත් සභා සහ පළාත් පාලන අමාත්‍යාංශ ලේකම් විසින් දැනුම් දී තිබේ .
මේ අනුව සංවර්ධන බලපත්‍ර සඳහා ඉදිරිපත් කෙරෙන අයදුම්පත්‍ර වලට ගොඩනැගිලි හා විදුලි රැහැන් පිළිබද අවම පරතරයන් සනාථ කෙරෙන තොරතුරු ද ඇතුළත් කෙරෙනු ඇත .
නව රෙගුලාසියට අනුව ඉදිකිරීම් වලදී අදාළ වන පරිදි ලංකා විදුලිබල මණ්ඩලයෙන් හෝ ලංකා විදුලි පුද්ගලික සමාගමෙන් ආරක්ෂිත සහතිකයක් ලබා ගත යුතු වේ .
විදේශ අමාත්‍යවරයා එම ධුරයෙන් වහාම ඉවත් කළ යුතු බව පාර්ලිමේන්තු මන්ත්‍රී වාසුදේව නානායක්කාර මහතා පවසනවා .
සමාජවාදී ජනතා පෙරමුණ කොළඹ දී අද කැඳවා තිබූ ප්‍රවෘත්ති සාකච්ඡාවකදී ඔහු මේ බව සදහන් කළා .
සිවිල් ඇඳුමෙන් සැරසුණු පොලිස් නිලධාරීන් රථ වාහන රාජකාරිය සඳහා යෙදවීම කෙරෙහි අවධානය යොමු කර ඇති බව පොලිස් මූලස්ථානය පවසනවා .
ඒ සඳහා පොලිස් ලාංඡනය රහිත මෝටර් රථ ද යොදා ගැනීමටයි අවදානය යොමු කර ඇත්තේ .
මාර්ග නීති ආරක්ෂා කිරීම තුළින් රිය අනතුරු සංඛ්‍යාව අවම කිරීම පදිකයින්ගේ ආරක්ෂාව තහවුරු කිරීම සහ රථ වාහන තදබදය අවම කිරීමේ අරමුණින් මෙම පියවර ක්‍රියාත්මක කිරීමටයි තීරණය කර තිබෙන්නේ .
ඊට අදාළ මූලික පෙරහුරුවක් පසුගියදා කොළඹ ප්‍රධාන මාර්ග කිහිපයකදී සිදු කෙරුණා ඒ පොලිස් රථවාහන කොට්ඨාසය භාර නියෝජ්‍ය පොලිස්පති පාලිත ප්‍රනාන්දුගේ අධීක්ෂණය යටතේයි .
එහිදී හදුනා ගැනුණු දුර්වලතා පිළිබදව තවත් සාකච්ඡා වට කිහිපයක් සිදු වනු ඇති අදාළ රථ වාහන වැඩපිළිවෙළ නුදුරේදීම ක්‍රියාවට නැංවීමට කටයුතු කරන බවයි .
පොලිස් දෙපාර්තමේන්තුව වැඩිදුරටත් පවසන්නේ රථ වාහන රාජකාරියේදී අනුගමනය කෙරෙන මෙම නව ක්‍රියාමාර්ගය පිළිබදව ඇති සූදානම සම්බන්ධයෙන් අප පොලිස් මාධ්‍ය ප්‍රකාශක නියෝජ්‍ය පොලිස්පති ප්‍රියන්ත ජයකොඩිගෙන් විමසීමක් කළා .
ඔහු සදහන් කළේ එවැනි වැඩපිළිවෙළක් පිළිබද තමාට කිසිවක් ප්‍රකාශ කළ නොහැකි බවයි .
එය සුදුසු යැයි හැගෙන අවස්ථාවක තමන් විසින් ප්‍රකාශ කරන බව ද ඔහු වැඩිදුරටත් කියා සිටියා .
එක්සත් ජාතීන්ගේ සංවිධානය යුද අපරාධකරුවන් ආරක්‍ෂා කරන බවට සඳහන් කරමින් ඊ . පී . ආර් . එල් . එෆ් . පක්‍ෂයේ නමින් යාපනය දිස්ත්‍රික්කයේ ස්ථාන කිහිපයක පෝස්ටර් අලවා තිබේ .
යාපනය කොණ්ඩාවිල් උරුම්පිරායි උරලි යන ප්‍රදේශ වල මේ අදාළ පෝස්ටර් අලවා තිබූ බැව් ප්‍රදේශවාසීහු පැවැසූහ .
යුද්ධයෙන් මියගිය කාන්තාවකගේ හා දරුවකුගේ ඡායාරූප යොදා ගනිමින් මේ පෝස්ටරය සකස් කොට තිබේ .
ඊ . පී . ආර් . එල් . එෆ් පක්‍ෂ නායක සුරේෂ් ප්‍රේමචන්ද්‍ර මහතා පැවැසුවේ යුද අපරාධ සම්බන්ධයෙන් සොයා බැලීම වෙනුවෙන් එක්සත් ජාතීන්ගේ සංවිධානය මෙරටට තවත් වසර දෙකක කාලයක් ලබා දීමට තම පක්‍ෂය විරුද්ධ වන බවයි .
රජුන් ඉදිරියේ ප්‍රශස්ති ගයන දේශපාලන සම්ප්‍රදායකට ඉදිරියේදී ඉඩ නොමැති බව ජනාධිපති මෛත්‍රීපාල සිරිසේන මහතා අද 19 පැවැසීය .
ජනාධිපති මෛත්‍රීපාල සිරිසේන මහතා මේ බව ප්‍රකාශ කළේ ශ්‍රී ලංකා නිදහස් පක්ෂයේ තරුණ පෙරමුණ විසින් ආරම්භ කරන ලද දේශපාලන ශාස්ත්‍රාලය අද 19 පෙරවරුවේ ශ්‍රී ලංකා නිදහස් පක්ෂ මූලස්ථානයේදී විවෘත කරමිනි .
නායකයන් ඉදිරියේ සියලුදේට එසේය කියන දේශපාලනඥයන් නොව එසේ නොව මෙසේ යැයි කරුණු පෙන්වා දිය හැකි තරුණ දේශපාලනඥයන් පිරිසක් රට තුළ බිහි විය යුතු බව පැවැසූ ජනාධිපතිවරයා දැනුම බුද්ධිය සහ අවබෝධය සමග කටයුතු කරන දේශපාලන ව්‍යාපාරයක් වෙනුවෙන් මෙම ශාස්ත්‍රාලය ආරම්භ කිරීමට පියවර ගත් බව ද කියා සිටියේය .
අද පිරිසිදු දේශපාලන ව්‍යාපාරයක් ගොඩ නැගීමට තිබෙන ප්‍රධානම අභියෝගය දේශපාලනඥයන්ට අත්දැකීම් නොමැතිකම බව මෙහිදී පැවැසූ ජනාධිපතිවරයා වරෙක ඇද වැටෙමින් වරෙක නැගිටිමින් ඉදිරියට ආ ශ්‍රී ලංකා නිදහස් පක්ෂයේ දේශපාලන ගමන් මග පිළිබඳ පක්ෂයේ සෑම තරුණ දේශපාලනඥයකු තුළම අවබෝධයක් තිබිය යුතු බවද කියා සිටියේය .
ඕනෑම දූෂිතයෙකුට සුදු රෙදි හැඳ මැතිවරණ ජයග්‍රහණය කිරීමට හැකි වූයේ මනාප ඡන්ද ක්‍රමය නිසා බව ද පැවැසූ ජනාධිපතිවරයා දේශපාලන පක්ෂ වල ඇදවැටීමත් පුද්ගලාභිවන්දනයත් සිදු වූ මෙම දේශපාලන ක්‍රමය නිවැරදි කළ හැක්කේ දැනුම සහ අවබෝධය ලබා දීම තුළින් බව ද කියා සිටියේය .
දේශපාලන න්‍යායකට වඩා නිදහසින් පසු ලංකාවේ දේශීයත්වය අපේකම් මෙන්ම ලාංකීය සංස්කෘතිය අගයන දේශමාමකත්වයෙන් යුත් බලවේගයක අවශ්‍යතාවය ඉටු කරමින් ශ්‍රී ලංකා නිදහස් පක්ෂය බිහි වූ බව මෙහිදී ප්‍රකාශ කළ ජනාධිපතිවරයා නිවැරදි ප්‍රතිපත්තියක් දර්ශනයක් සහ වැඩපිළිවෙළක් සමග පක්ෂය එදා මෙදාතුර ශක්තිමත් දේශපාලන පක්ෂයක් ලෙස ඉදිරියට ගමන් කරන බව කියා සිටියේය .
ශ්‍රී ලංකා නිදහස් පක්ෂය ශක්තිමත්ව ඉදිරියට ගෙන යා යුත්තේ පිරිසිදු හා අවංක දේශපාලන ව්‍යාපාරයක් වෙනුවෙන් බවද ප්‍රකාශ කළ ජනාධිපතිවරයා පසුගිය වසර දෙක තුළ ශ්‍රී ලංකා නිදහස් පක්ෂය ශක්තිමත් ගමනක් පැමිණ තිබෙන බවත් පක්ෂයේ කාන්තා හා තරුණ සංවිධාන සාර්ථක අන්දමින් ක්‍රියාත්මක කෙරෙන බවත් කියා සිටියේය .
නිවැරදි දර්ශනයක් ප්‍රතිපත්තියක් සහ වැඩපිළිවෙළක් නොමැතිව දේශපාලන ව්‍යාපාරයක් ලෙස ඉදිරියට යාමට කිසිවෙකු ටත් හැකියාවක් නොමැති බව ද පෙන්වා දුන් ජනාධිපතිවරයා ලොව කොතැනක හෝ සිදුව නොමැති එවැන්නක් ඉදිරියට ද සිදු නොවන බව කියා සිටියේය .
අනාගතයේදී පිරිසිදු දේශපාලනඥයකු බිහි කිරීම වෙනුවෙන් මෙම දේශපාලන ශාස්ත්‍රාලය ආරම්භ කර තිබෙන අතර තුන් මාසික පුහුණු පාඨමාලාවකින් අනතුරුව ජාත්‍යන්තරය පිළිගන්නා සහතික පත්‍රයක් පිරිනැමේ .
පසුගිය දශක කිහිපය පුරා කතා කළ එහෙත් පක්ෂ ඉතිහාසය තුළ ඉටු කර ගත නොහැකි වූ මෙම දේශපාලන ශාස්ත්‍රාලය තම නායකත්වය තුළ ආරම්භ කිරීමට හැකි වීම පිළිබඳවද ජනාධිපතිවරයා මෙහිදී සිය සතුට පළ කළේය .
දේශපාලන ශාස්ත්‍රාලය සඳහා ඇතුළත් කෙරුණ පළමු සාමාජිකයන් තිදෙනා සඳහා ලියාපදිංචි කාඩ්පත් පිළිගැන්වීමද ජනාධිපතිවරයා අතින් සිදු විය .
නිදහස් පුවත් පතද ජනාධිපතිවරයා වෙත පිළිගැන්විණි .
අමාත්‍යවරුන් වන මහින්ද සමරසිංහ , සුසිල් ප්‍රේමජයන්ත , ෆයිසර් මුස්තාෆා යන මහත්වරුන්ද ශ්‍රී ලංකා නිදහස් පක්ෂයේ මහ ‍ලේකම් අමාත්‍ය දුමින්ද දිසානායක ශ්‍රී ලංකා නිදහස් පක්ෂයේ තරුණ පෙරමුණේ සභාපති ශාන්ත බණ්ඩාර ‍ලේකම් එරික් ප්‍රසන්න වීරවර්ධන යන මහත්වරුන් ඇතුළු තරුණ පෙරමුණේ සාමාජික සාමාජිකාවන් මීට එක්ව සිටියහ .
පානුක රාජපක්ෂ 19 March 2017 යාපනය ප්‍රදේශයේ මංකොල්ලකෑම් කප්පම් ගැනීම් ආදී ක්‍රියා වලට මුල් වී කටයුතු කළ ආවා කල්ලියේ බවට සැක කරන පුද්ගලයන් තිදෙනකු අත්අඩංගුවට ගෙන ඇතැයි යාපනය ආරක්‍ෂක අංශ පවසයි .
යාපනය පොලිසියට අනුයුක්ත කණ්ඩායම් කිහිපයක් සිදු කළ පරීක්‍ෂණ මත එම සැකකරුවන් අත්අඩංගුවට ගෙන ඇත කොළඹ කොටහේන හා දෙහිවල ප්‍රදේශ වල සැඟව සිටියදී සැකකරුවන් අත්අඩංගුවට ගෙන රඳවා ගෙන ප්‍රශ්න කිරීම් සිදු කරන බවත් ආරක්‍ෂක අංශ සඳහන් කළේය .
ආවා කල්ලියට සම්බන්ධ සැකකරුවන් විසින් පසුගිය සමයේ යාපනයේ ප්‍රදේශයේ විවිධ මංකොල්ලකෑම් ක්‍රියාවන් හා පුද්ගල පහර දීම් රැසක් සිදු කරනු ලැබීය .
අවිස්සාවේල්ල ජාහැල්වත්ත ප්‍රදේශයේ දී අද පස්වරුවේ 20 හැවිරිදි තරුණියක් කපා කොටා ඝාතනය කර තිබුණේ 25 හැවිරිදි පෙම්වතා විසින් .
ඝාතනයෙන් පසු ප්‍රදේශවාසීන් විසින් පෙම්වතා පොලිසියට භාර දී‍ තිබෙනවා .
ජනතා සහයෝගය නිසි පරිදි ලද හොත් කොළඹ මහ නගර සභාවේ එක්සත් ජාතික පක්ෂය සතු බලය ඉතිහාසයේ පළමු වරට පෙරළීමට සිය පක්ෂයට හැකි බව ශ්‍රී ලංකා පොදුජන පෙරමුණේ සාමාජික බැසිල් රාජපක්ෂ මහතා පවසනවා .
රාජපක්ෂ මහතා මේ බව සඳහන් කළේ ඊයේ පස්වරුවේ මැදකොළඹ ප්‍රදේශයේ පැවැති ජන හමුවකදීයි .
බැසිල් රාජපක්ෂ මේ පක්ෂයට නායකත්වය දෙන්නේ මහින්ද රාජපක්ෂ ජනාධිපතිතුමාගේ නායකත්වය අපිට තියෙන නිසයි .
ඔබගේ ශක්තිය අපට දුන්නොත් පළවෙනි වතාවට කොළඹ මහ නගර සභාව එක්සත් ජාතික පක්ෂය පරද්දලා ශ්‍රී ලංකා පොදුජන පෙරමුණ ජයග්‍රහණය කිරීම අපි ආරම්භ කරනවා .
අපිව ගෙන්වනවා හැමදාම .
FCIDයට දවසක් රාළහාමි කෙනෙක් මගෙන් අහනවා , ඔබ ආර්ථික සංවර්ධන ඇමතිතුමා අහනවා මම කියනවා .
ඔව් කියලා ඊළග ප්‍රශ්නය මොකක්ද මගෙන් අහනවා ආර්ථික සංවර්ධනය සහ මාතෘ සායන අතර ඇති සම්බන්ධය මොකක්ද මොකක්ද මම කියන්නේ මම ගිහිල්ලා තියෙවෑ ඕවට මං කිව්වා ඉතිං අනේ රාළහාමි ඔයා අම්මා ගෙන් අහගන්න .
මහනුවර කතරගම දේවලායේ බස්නායක නිලමේ වන ගැමුණු බණ්ඩාර වලිසුන්දර මහතාගේ නිවසේ තිබී ඇතෙකුගේ අස්ථි කොටස් වලින් නිර්මාණය කරන ලද ඇත් දළ යුවළක් හමු වී තිබේ .
එහි එකක උස අඩි දෙකයි අඟල් 7ක් පමණ වන බවත් මෙම ඇත් දළ මහනුවර මහේස්ත්‍රාත් අධිකරණයට ඉදිරිපත් කිරීමෙන් පසු අධිකරණ භාරයට ගත් බවත් අද දෙරණ වාර්තාකරු පවසයි .
අද 20 පෙරවරුවේ වනජීවි නිලධාරීන්ට ලැබුණු තොරතුරකට අනුව ඔවුන් විසින් මෙම වැටලීම සිදු කර තිබේ .
වාහන අවභාවිත කරන්න අනුබල දුන්නා කියා විමල් හිරේ දැම්මා දැන් වාහන නොවයි හෙලිකොප්ටරුත් තියෙනවා .
මොන්ටිසෝරි සිලබස් එකටත් සමලිංගික කතා දාන්න යනවා .
අපේ දෙමාපියන් මේ ගැන අවබෝධයෙන් ඉන්න ඕනෑ .
අපේ සංස්කෘතිය සභ්‍යත්වය රැකගන්න ඕනෑ .
මේ රැස්වීම සංවිධානය කරලා අපි කියන්නේ මේ ආණ්ඩුව ගෙදර පලයං කියලයි .
මහින්ද රාජපක්ෂ ඡායාරූපය ලහිරු හර්ෂණ 7 . 00pm මේ සෙනඟ දැක්කම අපේ නායකයන්ට අද කොයි පැත්තෙන් ඇඬෙයිද කියලා මට සැකයි එදා පැරදිලා ගෙදර ගියේ විශ්‍රාම ගන්නයි විවේක ගන්නයි නමුත් මේ නුගේගොඩින්ම අපේ නායකයන් රැස් වෙලා මට විශ්‍රාම යන්න දුන්නේ නෑ විධායක බලය පාර්ලිමේන්තුවට ගේනවා කියලයි පොරොන්දු වුණේ නමුත් කළේ ප්‍රෝඩාකාරී ව්‍යවස්ථාවක් ගෙන එන එකයි අපි ගත්තේ දීර්ඝකාලීන ණය ජනතාව රවටා බලයට ඇවිත් අද කරන්නේ මේ රට ණය කළ එකයි දැන් කියනවා මම ඕනෑ කමින් පැරදුණාලු .
අද කරන්නේ රාජ්‍ය ආයතන විකුණන එකයි මේ රටේ මහා මංකොල්ලයෙන් ඒ ආයතන දැන් රූපවාහිනී ගුවන්විදුලි නාලිකා ගන්නවාලු .
ඒ හොරකම් කළ සල්ලි වලින් ගත්තු දේපොළ අපි බලයට ආවම රාජ සන්තක කරනවා දූෂණ වැඩිවෙලා කියලා ට්‍රාන්පේරන්සි වාර්තාවේ තිබෙනවා රට බේරාගත්තු රණවිරුවන් අද මහපාරේ ගුටි කනවා කොස්කොළ කාපන් කියා මේ රටේ ජනතාව ගොනාට අන්දන්න හදනවා නම් වැරදි අද හාල් කියද මේකටද අපි ඡන්දේ දුන්නේ මේ මිනිස්සුන්ට දෙන්න තියෙන්නේ තනකොළ මහින්ද රාජපක්ෂ ඡායාරූපය ලහිරු හර්ෂණ 6 58pm හිටපු ජනාධිපති සහ කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා ජන රැලිය අමතයි .
6 . 57pm සමන් ඒකනායක මහතා යළි කවි කියයි .
6 . 39pm නීතියෙන් ජනපති සහ අගමැති හිටියත් ජනතාවගේ ජනාධිපතිවරයා මහින්ද රාජපක්ෂ මහතායි දිනේෂ් ගුණවර්ධන මහතා ඡායාරූපය ලහිරු හර්ෂණ 6 . 37pm මහජන එක්සත් පෙරමුණේ නායක සහ හිටපු ඇමැති දිනේෂ් ගුණවර්ධන මහතා රැලිය අමතයි 6 . 28pm උදේ ඉඳන් බයේ හිටියේ වහියි කියලා නමුත් වැස්ස වලාහත දෙවියොත් පෙරළියක ඇරැඹුම සමඟ සිටින බව පෙනී යනවා .
මහින්දානන්ද අලුත්ගමගේ මහතා ඡායාරූපය ලහිරු හර්ෂණ 6 . 24pm මහින්දානන්ද අලුත්ගමගේ මහතා රැලිය අමතයි .
6 . 16pm චන්ද්‍රිකා බණ්ඩාරනායක මහත්මිය එදා ශ්‍රීලංකා නිදහස් පක්ෂය දාලා ගියත් මහින්ද මහතා එසේ ගියේ නෑ පක්ෂයේ සිටින පිරිසිදු සාමාජිකයා මහින්ද රාජපක්ෂ මහතායි සමලිංගිකත්වයට කැමති අය ශ්‍රීලනිපයේ නෑ කුමාර වෙල්ගම මහතා ඡායාරූපය ලහිරු හර්ෂණ 6 . 13pm පාර්ලිමේන්තු මන්ත්‍රී කුමාර වෙල්ගම මහතා රැලිය අමතයි .
5 . 54pm රිමාන්ඩ් බාරයේ සිටින විමල් වීරවංශ මහතා පාර්ලිමේන්තුවේ දී කළ කතාවක හඬපටයක් විකාශය කරයි .
5 , 50pm ජාතික නිදහස් පෙරමුණ නියෝජනය කරමින් වීරකුමාර දිසානායක මහතා රැලිය අමතයි .
5 , 46pm රිමාන්ඩ් බාරයේ සිටින විමල් වීරවංශ මහතා වෙනුවෙන් සියලු දෙනා නැගිට ප්‍රතිඥාවක් කියවන ලෙස නිවේදකයා කීවේය .
ඡායාරූපය ලහිරු හර්ෂණ 5 . 43pm රනිල් වික්‍රමසිංහ ලියූ බලගතු ශ්‍රී ලංකාවක් පොත මම කියෙව්වා එය කියවා අවසන් වන විට හිතුනා එහි නම පරගැති ශ්‍රී ලංකාවක් ලෙස වෙනස් කළ හැකියි කියලා වාසුදේව නානායක්කාර මහතා 5 , 42pm පාර්ලිමේන්තු මන්ත්‍රී වාසුදේව නානායක්කාර මහතා රැලිය අමතයි .
5 , 35pm මහ දවල් මහ බැංකුව කොල්ල කෑ පළමු ආණ්ඩුව මෙයයි දූෂණ ගැන සොයන රංජන් රාමනායක පස් කැපීම ගැන හොයන්න ගිහින් ප්‍රාදේශීය ලේකම්වරියගේ හක්ක තලන බව කිව්වා අපි කියනවා පුළුවන්නම් අර්ජුන ඇලෝසියස්ගේ කනේ එක මයිලක් හරි ගලවා පෙන්වන්න කියලා බන්දුල ගුණවර්ධන මහතා ඡායාරූපය ලහිරු හර්ෂණ 5 , 30pm පාර්ලිමේන්තු මන්ත්‍රී බන්දුල ගුණවර්ධන මහතා රැලිය අමතයි .
5 20pm හිටපු ජනාධිපති සහ කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා වේදිකාවට පැමිණෙයි .
ඡායාරූපය ලහිරු හර්ෂණ 5 , 18pm පූජිතගේ පොලිසියෙයි , ඇමෙරිකාවෙයි , ඉන්දියාවෙයි , බලයෙන් ජන මතයට ඇහුම්කන් නොදී බලහත්කාරයෙන් ඉන්න අගමැතිවරයා හදනවා නම් මේ ජන ගඟ අරගෙන අරලියගහ මන්දිරයට එන්න අපි ලෑස්තියි උදය ගම්මන්පිල 5 , 16pm පාර්ලිමේන්තු මන්ත්‍රී උදය ගම්මන්පිල මහතා රැලිය අමතයි 5 , 10pm ළඟ එන මැතිවරණ වල අන්ත පරාජය දැක දැක මෛත්‍රීපාල සිරිසේන මහතා අපිට එකතු වෙමු යැයි කියනවා .
ජී ඇල් පීරිස් මහතා 5 , 08pm පොදුජන පක්ෂයේ නායක ජීඑල් පීරිස් මහතා රැලිය අමතයි 5 , 05pm මහින්ද රාජපක්ෂ මහතා නොපැමිණි බවත් ආරක්ෂක තත්ත්වය මැන බැලීමට කාර් රියේ ඩමියක් එවූ බවත් ජොන්ස්ටන් ප්‍රනාන්දු මහතා කියයි .
5 , 02pm හිටපු ජනපති කාර් රියෙන් බැස්සේ නැත කාර් රිය යලි ආපස්සට යයි .
5 , 00pm මහින්ද රාජපක්ෂ මහතා පැමිණෙන බව කියන කාර් රිය වේදිකාව අසලට ආවේය .
ජායාරූපය ළහිරු හර්ෂණ 4 , 59pm හිටපු ජනාධිපතිවරයා පිළිගැනීම සඳහා නිවේදකයා හේතුපාට කීවේය 4 , 58pm හිටපු ජනාධිපති හා වත්මන් කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා පැමිණෙන බව කියමින් ජොන්ස්ටන් ප්‍රනාන්දු මහතා කතාව නැවැත්වීය .
4 , 54pm එදා හිටපු ජනපති ප්‍රේමදාසට එරෙහි ජන රැලිය ඇරැඹුනෙත් නුගේගොඩින් මෙම වසරේ ආණ්ඩුව පෙරළනවා ජොන්ස්ටන් ප්‍රනාන්දු මහතා 4 , 50pm වත්මන් රජය සීඅයිඩිය පාවිච්චි කරමින් දේශපාලන දඩයමේ යනවා රාජා කොල්ලුරේ මහතා 4 . 49pm කොමියුනිස්ට් පක්ෂයේ සභාපති රාජා කොල්ලුරේ මහතා රැලිය අමතයි .
4 . 53pm හිටපු ඇමැති ජොන්ස්ටන් ප්‍රනාන්දු මහතා රැලිය අමතයි .
4 . 45pm රජයේ වාහන අවභාවිතා කිරීමේ සිද්ධියක් මත රිමාන්ඩ් බාරයේ සිටින පාර්ලිමේන්තු මන්ත්‍රී විමල් වීරවංශ මහතාගේ බිරිය ශෂී වීරවංශ මහත්මිය සහ දියණිය වේදිකාවට පැමිණියහ පැමිණ සිටි පිරිසෙන් උණුසුම් පිළිගැනීමක් 4 , 40pm මහ බැංකු බැඳුම්කර වංචාව නිසාත් එය වසං කිරීමට මහ බැංකුව ක්‍රියා කිරීම නිසාත් අපේ රටේ ආර්ථිකය ගැන ලොව පුරා අවිශ්වාසයක් ඇති වෙලා තිස්ස විතාරණ මහතා 4 , 38pm ලංකා සම සමාජ පක්ෂයේ නායක තිස්ස විතාරණ මහතා රැලිය අමතයි ජායාරූපය ළහිරු හර්ෂණ 4 , 33pm අද මුළු නුගේගොඩම ජන ඟගක් වෙලා අපේ පක්ෂයේ ආශිර්වාදයත් මීට හිමි වෙනවා ශ්‍රී ලංකා මහජන පක්ෂයේ අසංක නවරත්න මහතා 4 , 23pm ඕෂධී හේවාමද්දුම මහත්මිය සංජය ලීලරත්න මහතා ඇතුළු කලාකරුවන් පිරිසක් ද රැලියට එක්ව සිටිති 4 , 21pm දේශ විමුක්ති ජනතා පෙරමුණේ නියෝජ්‍ය නායක ගලගම ධම්මරන්සි හිමියෝ කවියක් කියමින් රැලිය අමතති 4 , 19pm පාර්ලිමේන්තු මන්ත්‍රී ගාමිණී ලොකුගේ මහතා රැලිය අමතයි 4 , 15pm ප්‍රදේශයට පොද වැස්සක් ඇද හැලෙන්නට පටන් ගත් අතර පිරිස කුඩ ඉහළා ගෙන රැලියට සවන් දෙති 4 , 10pm ගොවි පුතෙක් ජනාධිපති වී සිටියදී වැඩ බැරි ආණ්ඩුව සමස්ථ ගොවි ජනතාව විනාශ කරලා තිබෙනවා ඒ නිසා කුඹුරු කරගන්න බැරි වෙන්න දේව ශාපය වැදිලා රොෂාන් රණසිංහ මහතා 4 , 08pm පොළොන්නරු දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහතා රැලිය අමතයි 4 , 06pm මහින්ද රාජපක්ෂට කළගුණ සලකන්න කියා සැමගෙන් ඉල්ලනවා යැයි කරුණා අම්මාන් මහතා සිංහල බසින් කීවේය 4 , 05pm හිටපු නියෝජ්‍ය ඇමැතිවරයකු මෙන්ම මහින්ද රාජපක්ෂ මහතාගේ රජය සමයේ ශ්‍රීලනිපයේ හිටපු උප සභාපතිවරයකු ද වන විනයාගමූර්ති මුරලිදරන් හෙවත් කරුණා අම්මාන් මහතා දෙමළ බසින් රැලිය අමතයි 4 , 02pm නුගේගොඩට 5000ක් ආවොත් වලන් හෝදන්න යනවා කියා එක්කෙනෙක් කිව්වා අපි කාන්තාවෝ එකතු වෙලා වලන් හෝදන්න යන ඔහුට අමුඩ ලේන්සුවක් දෙනවා ගීතා කුමාරසිංහ මහත්මිය 4 , 00pm පාර්ලිමේන්තු මන්ත්‍රී ගීතා කුමාරසිංහ මහත්මිය රැලිය අමතන්නීය 3 , 47pm මහ දවාලේ කඩනා අපෙ මන්තිරු අමන රැලක් ඉන්නවා ගොන් තකතිරු මහජනතාව කලබල වන විට උන් මරු ඕවට කියන්නේ වැඩ තකතිරු කලාකරු සමන් ඒකනායක මහතා ජායාරූපය ළහිරු හර්ෂණ 3 43pm හැරවුමක ඇරැඹුම යමපාලනේ නැවතුම ලක් මවට සැනසුම දෙන්න ඔබගේ සුහද ඇරයුම කලාකරු සමන් ඒකනායක මහතා 3 40pm කලාකරුවකු වන සමන් ඒකනායක මහතා කවියෙන් රැලිය අමතයි 3 37pm සන්ධාන පාර්ලිමේන්තු මන්ත්‍රී මහජන එක්සත් පෙරමුණේ නායක දිනේෂ් ගුණවර්ධන මහතා වේදිකාවට පැමිණියේය 3 35pm වයඹ පළාත් හිටපු මන්ත්‍රී ඩී බී හේරත් ජන රැලිය අමතයි 3 33pm මහින්ද රාජපක්ෂ නැති ශ්‍රී ලංකා නිදහස් පක්ෂයක් බෝඩ් ලෑල්ලකට පමණක් සීමා වෙනවා පළාත් සභා මන්ත්‍රී ජගත් කුමාර මහතා ජායාරූපය ළහිරු හර්ෂණ 3 30pm බස්නාහිර පළාත් සභා මන්ත්‍රී ජගත් කුමාර මහතා රැලිය අමතයි 3 28pm නාමල් රාජපක්ෂ මහතා රැලියට පැමිණියේය ජනතාවගේ අත්පොලසන් මැද වේදිකාවට ගොඩවිය 3 20pm රනිල් මංගල චන්ද්‍රිකා කියන දක්ෂිනාංෂික ජුන්ටාව සහ ඔවුන්ට ආවතේව කරන අය අපේ රටේ ප්‍රධාන හතුරන් වෙලා ආචාර්ය දයාන් ජයතිලක මහතා .
ජායාරූපය ළහිරු හර්ෂණ 3 18pm පැරිසියේ හිටපු තානාපති මෙන්ම දේශපාලන විචාරකයකුද වන අාචාර්ය දයාන් ජයතිලක මහතා රැලිය අමතයි 3 16pm මේ රටේ බහුතර සිංහල ජනතාව සමඟ අද මුස්ලිම් ජනතාවත් මේ රජය ගෙදර යැවීමට මහින්ද රාජපක්ෂ මහතා සමග එක්ව සිටිනවා ඒ එච් එම් අස්වර් මහතා 3 14pm මුස්ලිම් ජනයා නියෝජනය කරමින් හිටපු පාර්ලිමේන්තු මන්ත්‍රී ඒ එච් එම් අස්වර් මහතා දෙමළ බසින් රැලිය අමතයි 3 12pm දේශද්‍රෝහී පාලකයන් අපේ නිජබිම කෑලි කිරීමට උත්සාහ කරනවා ගෙවිඳු කුමාරතුංග මහතා ජායාරූපය ළහිරු හර්ෂණ 3 10pm යුතුකම සංවාද කවයේ සාමාජික ගෙවිඳු කුමාරතුංග රැලිය අමතයි 3 08pm රැලිය නිසා නුගේගොඩ නගරයේ දැඩි රථවාහන තදබදයක් ජායාරූපය අකිල බද්දේවිතාන 3 03pm මහින්ද රාජපක්ෂ මහතාගේ ආණ්ඩු කාලයේ තුන්වේලම බත් කෑ මිනිසුන්ට දැන් කොස්කොළ සහ ක්‍රෝටන් කොළ කෑමට සිදුවී තිබේ ඩබ්ලිව් එම් පියදාස මහතා ජායාරූපය අකිල බද්දේවිතාන 3 01pm වෘත්තිය සමිති නායකයකු වන ඩබ්ලිව් එම් පියදාස මහතා රැලිය අමතයි 2 57pm යහපාලනය ආණ්ඩුව අවුරුදු දෙකයි දින 19ට රටේ ජනතාවට අපමණ අගයක් දුන්නා හම්බන්තොටදී හාමුදුරුවරුන්ට බිම පෙරළාගෙන පහර දීමෙන් අපමන අගය පෙනුනා රෝහිත අබේගුණවර්ධන මහතා 2 50pm පවතින වැසි සහිත කාලගුණය හේතුවෙන් දැඩි අපහසුතවයන් විඳ දරා ගැනීමට මාධ්‍යවේදීන්ට සිදුවිය .
මාධ්‍යවේදීන්ගේ දැඩි විරෝධයෙන් පසු .
අසුන් කිහිපයක් ලබාදිමට සංවිධායකයෝ කටයුතු කළහ ජායාරූපය ළහිරු හර්ෂණ 2 48pm ඒකාබද්ධ විපක්ෂ රැස්වීමට පැමිණි බොහෝ දෙනකු අත ක්‍රෝටන් කොළ අතු තිබේ 2 46pm පවතින රාජ්‍ය ත්‍රස්තවාදය මෙහෙයවන්නේ පොලිස්පති බෙංගමුවේ නාලක හිමි ජායාරූපය ළහිරු හර්ෂණ 2 42pm බෙංගමුවේ නාලක හිමියෝ රැස්වීම ඇමැතීම ආරම්භ කළහ 2 40 pm පෙරළියක ඇරඹුම නමින් ඒකාබද්ධ විපක්‍ෂය විසින් නුගේගොඩදී සංවිධානය කරන ලද රැළිය වාර්තා කිරීම සඳහා පැමිණි මාධ්‍යවේදීන්ට අසුන් පනවා නැත මාධ්‍යවේදීන් ඒ සම්බන්ධයෙන් සංවිධායකයන්ට කරුණු දැක්වා සිටි නමුත් විනාඩි 40 කට ආසන්න කාලයක් පුරා විසඳුමක් නොලැබිණ .
ජායාරූපය ළහිරු හර්ෂණ 2 31pm පෙරළියක ඇරැඹුම රැස්වීම ආරම්භ කරමින් වටිනාපහ සෝමානන්ද හිමියෝ පැමිණි පිරිස පංචශීලයේ පිහිටුවති 2 29pm පොදුජන පෙරමුණේ නායක ජී ඇල් පීරිස් මහතා සහ පාර්ලිමේන්තු මන්ත්‍රී ගීතා කුමාරසිංහ පැමිණෙති 2 20pm මෛත්‍රීපාල සිරිසේන මහතා පසුගිය පාලන කාලයේදී මහින්ද රාජපක්ෂ මහතා අගය කරමින් කළ කතාවක් පසුබිමින් විකාශය කෙරේ රැස්ව සිටි පිරිස හූ හඬ නඟති 2 18pm හිටපු ඇමැති ඩලස් අලහප්පෙරුම මහතා පැමිණියේය 2 16pm මහින්දානන්ද අලුත්ගමගේ සහ රෝහිත අබේගුණවර්ධන මහතා පැමිණ සංවිධායක කටයුතු සිදු කරයි ජායාරූපය ළහිරු හර්ෂණ 2 14pm ඒකාබද්ධ විපක්ෂය සංවිධානය කරන රැලිය සඳහා නුගේගොඩ ආනන්ද සමරකෝන් එළිමහන් රංග පීටය අසල සියල්ල සූදානම් කර තිබේ .
හිටපු ඇමැති බැසිල් රාජපක්ෂ මහතාට අයත්ව තිබූ බව කියමින් අධිකරණ ක්‍රියාමාර්ග ගනු ලැබූ කැලණි ගඟට මායිම්ව පිහිටි අක්කර 16ක මල්වාන ඉඩම ප්‍රසිද්ධ වෙන්දේසියේ විකිණීම තාවකාලිකව අත්හිටුවන ලෙස පූගොඩ මහේස්ත්‍රාත් නිලුපුලී ලංකාපුර මෙනවිය අද 20 නියෝග කළාය එම ඉඩම බැසිල් ඇතුළු තිදෙනාට අයත් නොවන බව කීමෙන් පසු අධිකරණය එය ප්‍රසිද්ධ වෙන්දේසියේ විකිණීම නියෝග කර තිබූ අතර එම ඉඩම හා දේපොළ රජයට පවරාගෙන මහජනතාවගේ සුභ සිද්ධීය උදෙසා පරිහරණය කිරීමට කැබිනට් මණ්ඩලය කටයුතු කරමින් සිටින බවට නීතිපතිවරයා පොලිස් මූල්‍ය අපරාධ කොට්ඨාසයට දැනුම්දී ඇති හෙයින් එම නියෝගය නිකුත් කෙරිණි .
හම්බන්තොට වරායේ වර්ජනය වාර්තා කිරීමට ගිය ලංකාදීප මාධ්‍යවේදී මත්තල රොෂාන් දිලීප් කුමාරගේ රාජකාරිය අවහිර කරමින් නාවික හමුදාපති වයිස් අද්මිරාල් රවින්ද්‍ර විජේගුණරත්න එම මාධ්‍යවේදියාට පහර දුන්නේය හම්බන්තොට වරායේ නැව් දෙකක් යාත්‍රා කිරීමට නොහැකි වන පරිදි විරෝධතාවයේ යෙදුණු වරාය සේවකයන් විසුරුවා හැරීමට පැමිණි නාවික හමුදා පිරිස අතර කොට කළිසමක් ඇඳ සිටි අයකු ප්‍රාදේශීය මාධ්‍යවේදියකුට පහර දෙන අයුරු කැමරාවල සටහන් වී තිබිණි .
ඔහු මාධ්‍යවේදියාට පරුස වචනයෙන් බැණ වැදෙමින් පහර දුන්නේය .
තමා මාධ්‍යයෙන් බව කියද්දීත් ඔහු ඇඳ ගෙන ගොස් පහර දුන්නේය .
පහර කෑ මාධ්‍යවේදියා කියනුයේ තමාට පහර දුන්නේ නාවික හමුදාපතිවරයා බවයි .
ඔහු හමුදාපති නොවේ නම් ඒ කවුදැයි හෙළි කරන ලෙස ද පිරිසක් ඉල්ලති .
මාධ්‍යවේදියකුට පහර දීම ගැන නාවික හමුදාපතිවරයා සම්බන්ධයෙන් ගන්නා ක්‍රියාමාර්ග මොනවාදැයි ඇසූ විට නාවික හමුදා මාධ්‍ය ප්‍රකාශක අක්‍රම් අලෙවි මහතා කීවේ ඒ ගැන පැමිණිලි ලැබී නැති බවයි .
ඒ ගහනවා නෙමෙයි අයින් වෙන්න කියනවා යැයි ද ඔහු කීවේය .
හමුදා ප්‍රකාශක බ්‍රිගේඩියර් රොෂාන් සෙනවිරත්න මහතා කීවේ ඒ ගැන සොයා බලා පිළිතුරක් දිය හැකි බවයි .
නාවික හමුදාපතිගේ මෙම ක්‍රියා කලාපය නාවික හමුදාවටම බලවත් අපකිර්තියක් බවත් ඔහු ගැන පරික්ෂණයක් පැවැත්වෙන බවත් ආරක්ෂක අමාත්‍යාංශ ආරංචි කියයි .
නීතිය අනුව මෙම හමුදාපතිවරයා යුද අධිකරණයට ඉදිරිපත් කළ යුතු බව ආරක්ෂක අංශ ආරංචි කියයි .
හම්බන්තොට වරායේදී නාවික හමුදාපති පහර දුන්නැයි ලංකාදීප මාධ්‍යවේදී මත්තල රොෂාන් දිලීප් කුමාර පොලිසියටද පැමිණිල්ලක් කර තිබේ .
යහපාලන ආණ්ඩුවේ තුන්වැනි අයවැය යෝජනා ඉදිරිපත් කිරීමට කාලය ළංව තිබුණත් මෙතෙක් විදේශගත ශ්‍රී ලාංකිකයන්ගේ විශ්‍රාම වැටුප් ක්‍රමයවත් ක්‍රියාත්මක කරන්නේ කෙසේදැයි කියා යෝජනාවක් ඉදිරිපත් කර නොමැති බවට මන්ත්‍රිවරයා චෝදනා කරයි .
විදේශගත වූවන් වෙනුවෙන් විශ්‍රාම වැටුප් ක්‍රමයකට අමතරව ඔවුන්ගේ දරුවන් පාසල්වලට ඇතුළත් කර ගැනීම අවම මූලික වැටුපක් සකස් කිරීම ඇතුළු ක්‍රියාමාර්ග කිහිපයක් පිළිබඳ එදා සිට රජයේ අවධානයට ලක් කළද මෙතෙක් කිසිදු විසඳුමක් ලබා නොදුන් බවද සුනිල් හඳුන්නෙත්ති පෙන්වා දෙයි .
එම හේතුවෙන් විදේශ රටවල විශේෂ සමුළු මාලාවක් මාර්තු 26 කැනඩාවේත් මාර්තු 31 අබුඩාබි කුවේට්හිදීත් අප්‍රියෙල් 16 රෝමයේත් 17 නපෝලි 22 බේරසියා 23 වෙරෝනා ප්‍රංශය අප්‍රියෙල් 25 මිලානෝහිදීත් පැවැත්වීමට තම පක්‍ෂ නායකයන් සූදානම් බව ඔහු පවසයි .
අපේ රටේ විදේශගත වන අයගෙන් එකතු කර ගන්නා මුදල් පසුගිය කාලේ විෂයභාර ඇමැති ඩිලාන් පෙරේරාත් නිලධාරී කණ්ඩායමත් තමන්ගේ දේශපාලනයට යොදා ගත්තා .
මිලියන 159කට වැඩියි ඒ ගැන තොරතුරු හෙළිකරපු විගණන වාර්තාවට අවුරුදු 2කුත් පැනලා අදටත් ක්‍රියාමාර්ගයක් අරගෙන නැහැ .
ඩිලාන් පෙරේරා එෆ් සී අයි ඩී යටවත් සී අයි ඩී එකටවත් කැඳවලා නැහැ .
එයා විපක්‍ෂයේ මන්ත්‍රි කෙනෙක් වුණා නම් මෙලහකටත් පරීක්‍ෂණ යනවා .
හැබැයි පිල් මාරු කරන ඇමැතිලා ආණ්ඩුවට පැන්නොත් කිසිම ක්‍රියාමාර්ගයක් නැහැ .
හොඳ ආරක්‍ෂාවකුත් දෙනවා යැයි මන්ත්‍රිවරයා චෝදනා කරයි .
මේ ආණ්ඩුවේ විදේශ රැකියා භාර ඇමැතිතුමියට අපි අවධාරණය කරනවා .
වහාම වංචා කරපු අය තමන්ගේ ආණ්ඩුවේ හංගාගෙන ආරක්‍ෂා කරන්න එපා කියලා ආණ්ඩුව මහ ලොකුවට කියන්නේ විදේශ විනිමයෙන් ඩොලර් මිලියන 6ක් ලැබෙනවා කියලා අපේ ශ්‍රමිකයන් කනකර ගේ ඉඩම් විකුණලා කාර්යාංශයට සල්ලි ගෙවනවා මැද පෙරදිග යනවා නම් තව 17 000කුත් ගෙවන්න ඕනෑ ගුවන්ගත වෙන්න ඩොලර් 50යි ඒ සල්ලි නේද මේ ඇමැතිලා පාවිච්චි කරන්නේ යනුවෙන් ඔහු ප්‍රශ්න කරයි .
මේ ඇමැතිවරු ගැන කියන්නත් ලැජ්ජයි තමන් යන මළගෙදරට දෙන රුපියල් 5000ත් මේ අහිංසක මිනිසුන්ගේ අරමුදල්වලින් අරගෙන තියෙන්නේ රුපියල් 5000ක් ගෙවන්න බැරි නම් මොකක්ද මේ හිඟන දේශපාලනය යැයිද හෙතෙම වැඩිදුරටත් පැවැසුවේ ඊයේ 16දා සිය පක්‍ෂ මූලස්ථානයේ පැවැති මාධ්‍ය හමුවේදීය මන්ත්‍රීවරයා වැඩිදුරටත් මෙසේද කීය .
ඒ වගේම මැද පෙරදිග ගෘහ සේවයට මුවා වෙලා මහා පරිමාණ මිනිස් ජාවාරමක් සිදුවෙනවා ඒජන්සිකරුවන් මෙම ජාවාරමේ නිරත වෙලා ඉන්නවා ඩුබායිවල තිබෙන අල්ඒන් කියන ආයතනයක් විසින් දැනටමත් එම මිනිස් ජාවාරම සිදුවෙනවා විදේශ සේවා නියුක්ති කාර්යාංශය මේ ගැන කිසිදු විමර්ශනයක් කරලා නැහැ කාන්තාවන්ට රු ලක්‍ෂ 2ක් ගෙවලා සංචාරක වීසා මගින් මැද පෙරදිගට රැගෙන ගොස් එහි සිටින ගැනුම්කරුවන්ට ලක්‍ෂ 6 සිට මුදලකට එම කාන්තාවන් අලෙවි කරනවා වසර දෙකකට මුදල් ගෙවා ලබාගන්නා එම කාන්තාවන් ඉන් පසුව තානාපති කාර්යාලවලට ගෙනත් දානවා ඉන් පසු ඔවුන් විශාල දුෂ්කරතාවට මුහුණ දෙනවා නමුත් විදේශ සේවා නියුක්ති කාර්යාංශය ඔවුන් පිළිබඳ කිසි වගකීමක් ගන්නේ නැහැ ඒ නිසා මේ සම්බන්ධව යම් නීත්‍යනුකූල වැඩපිළිවෙළක් සකස් කොට මෙම ජාවාරම නැවැත්වීමට ආණ්ඩුවෙන් ක්‍රියාමාර්ග ගත යුතුයි .
අනුරාධා හේරත් .
ශ්‍රී ලංකා ක්‍රිකට් කණ්ඩායම ඉලක්ක කරමින් 2009 වසරේ ලාහෝර් නුවරදී එල්ල කළ ප්‍රහාරයට සම්බන්ධ පුද්ගලයෙකු අද 20 ඇෆ්ගනිස්ථානයේ බාමල් දිස්ත්‍රික්කයේදී ඩ්‍රෝන් ප්‍රහාරයකින් ඝාතනය කර ඇති බව වාර්තා වේ .
අද 20 උදෑසන මෙම ප්‍රහාරය එල්ලකර ඇති බව විදෙස් මාධ්‍ය වාර්තා කරයි .
මෙලෙස මිය ගොස් ඇත්තේ කුවාරි යසේන් නැමැති අයෙක් බව විදෙස් මාධ්‍ය පවසයි .
2009 මාර්තු මස පකිස්තානයේ ලාහෝර් නුවරදී ශ්‍රී ලංකා ක්‍රිකට් ක්‍රීඩකයින් ගමන් ගත් බස් රථයට එල්ල වූ මෙම ත්‍රස්තවාදී ප්‍රහාරයෙන් ශ්‍රී ලාංකික ක්‍රීඩකයින් 5දෙනෙකු තුවාල ලැබූ අතර පකිස්තාන පොලිස් නිලධාරීන් 6 දෙනෙකු සහ වෑන් රථ රියදුරෙකු මරණයට පත්විය .
මහියංගනය ලොග්ගල් ඔයේ තිබී පුද්ගල මළසිරුරක් හමුවී තිබෙනවා .
මෙලෙස හමුවී ඇත්තේ දින තුනකට පෙර අතුරුදන්වූ නුවරඑළියේ ව්‍යාපාරිකයෙකුගේ සිරුර බවයි .
පොලිසිය ප්‍රකාශ කළේ මෙලෙස මියගොස් ඇත්තේ 44 හැවිරිදි ව්‍යාපාරිකයෙක් මහියංගනය පොලිසියයි වැඩිදුර විමර්ශන සිදුකරන්නේ .
විශ්වවිද්‍යාල ප්‍රවේශය ලබාගැනීම උසස්පෙළ විභාගය සදහා පෙනී සිටින සෑම ශිෂ්‍යයෙකුගේම සිහිනයක් වුවද තම සුළු වරදකින් වුවද එම සිහිනය බොඳව යා හැකියි .
එවැනි අතපසුවීමකින් සරසවි වරම් අහිමිකර ගත් සිසුවියක් පිළිබදව පුවතක් දෙහිඅත්තකණ්ඩිය සිරිපුර ප්‍රදේශයෙන් වාර්තා වනවා දෙහිඅත්තකණ්ඩිය සිරිපුර ප්‍රදේශයේ පදිංචි හසිනි සදමාලි විජේරත්න කලා විෂයෙන් උසස් පෙළ සදහා පෙනීසිට සෞන්දර්ය කලා විශ්වවිද්‍යාලයට ඇතුළත් වීම සදහා සුදුසුකම් ලබනවා නමුත් විශ්ව විද්‍යාල ප්‍රවේශය සදහා ඉදිරිපත් කළ අයැදුම්පතෙහි තිබූ අඩුපාඩුවක් හේතුවෙන් ඇයට සරසවි වරම් අහිමිවන බවයි .
විශ්වවිද්‍යාල ප්‍රතිපාදන කොමිෂන් සභාව දැනුම්දී තිබුණේ .
වත්මන් බැඳුම්කර වංචාව මෙන්ම පසුගිය රජයේ බැඳුම්කර වංචා පිළිබඳ ජනාධිපති කොමිෂන් සභාව හරහා විමර්ශනය කර පිරිසුදු රජයක් ස්ථාපිත කිරීම ජනාධිපතිවරයාගේ අරමුණ බව එක්සත් ජනතා නිදහස් සන්ධානයේ මහ ලේකම් ඇමැති මහින්ද අමරවීර මහතා පැවැසීය .
බැඳුම්කර වංචාව ගැන සෙවීමට ජනාධිපති විසින් පත් කරන ලද කොමිසම එම කටයුතු නිවැරැදිව කරගෙන යන නිසා මේ වංචාවට සම්බන්ධ කිසිවකුට බේරෙන්නට නොහැකි බව තමාට විශ්වාස බවත් ඇමැතිවරයා පවසයි .
පසුගිය රජය සමයේත් බැඳුම්කර වංචා සිදුව තිබෙන බවට චෝදනා එල්ල වී තිබීම සම්බන්ධයෙනුත් මේ ජනාධිපති කොමිසම මගින් විමර්ශන කරන බව කී අමරවීර මහතා මහජන මුදල් වංචා කළ කිසිදු අයකුට ගැලවී යන්න ඉඩ තබන්නේ නැතැයිද මහජනතාවට අහිමි කළ එම මුදල් නැවතත් ලබාගැනීමට කටයුතු කරනවා මෙන්ම ඒවාට සම්බන්ධ සියලු දෙනාට නීතිය අනුව දඬුවම් ලබාදීමට පියවර ගන්නවායිද අවධාරණය කළේය .
මොන පැත්තක හිටියත් මහජන මුදල් ගසාකන සොරකම් කරන දේශපාලනඥයන් මෙන්ම නිලධාරීන් ඉන්නවා නම් ඒ අය කිසිසේත්ම ජනාධිපතිවරයා විසින් ආරක්‍ෂා නොකරන නිසා අමාත්‍ය මණ්ඩල සංශෝධනයෙන් රටට කිසිදු වැරැද්දක් ජනාධිපතිවරයා විසින් සිදු නොකරනු ලබන බැවින් ජනතාවටත් හිතකර විදියට එම කටයුතු සිදුවනු ඇති බවද ධීවර ඇමැතිවරයා විශ්වාසය පළ කෙළේය .
ඇමැතිවරයා මේ බව පැවැසුවේ වැවක් සමඟ ගමක් ධීවර ගම්මාන නඟා සිටුවීමේ වැඩපිළිවෙළ යටතේ 25 වැනි ගම්මානය ලෙස සංවර්ධනය කරන අඟුණුකොළපැලැස්සේ බෝගමුව වැව ගම්මානය සංවර්ධනය කිරීමේ කටයුතු ආරම්භ කිරීමෙන් අනතුරුව පැවැති ජන හමුව අමතමිනි .
ජගත් මානව හිමිකම් කවුන්සිලයේ 34 වන සැසිවාරය වෙත ශ්‍රී ලංකාව සම්බන්ධයෙන් ඉදිරිපත් කර ඇති යෝජනා කෙටුම්පත සඳහා ඊයේ 19 දින වන විට තවත් ප්‍රබල රටවල් 6ක සහයෝගය ලැබි ඇති බව තානාපති ආරංචි මාර්ග සඳහන් කරයි .
ඒ අනුව ඕස්ට්‍රේලියාව කැනඩාව ජර්මනිය ඊශ්‍රායලය ජපානය හා නෝර්වේ රාජ්‍යය මෙසේ ඊයේ 19 දිනය වන විට මෙම යෝජනා කෙටුම්පතට සහය පළකර ඇත .
ශ්‍රී ලංකාවේ ප්‍රතිසන්ධානය වගවීම හා මානව හිමිකම් ප්‍රවර්ධනය යන තේමාව යටතේ ඉදිරිපත්ව ඇති මෙම යෝජනා කෙටුම්පතෙහි ප්‍රධාන අනුග්‍රාහක රාජ්‍යයන් වූයේ බ්‍රිතාන්‍යය ඇමෙරිකාව උතුරු අයර්ලන්තය හා මොන්ටෙනෝගෝ යන රටවල්ය .
ශ්‍රී ලංකාව මෙම යෝජනාවලියට සම අනුග්‍රාහකත්ව ලබාදී ඇත පසුගිය ජගත් මානව හිමිකම් කවුන්සිල සැසියේදී ශ්‍රී ලංකාව සම්බන්ධව සම්මත වූ යෝජනාවලිය ක්‍රියාත්මක කිරීම සඳහා ශ්‍රී ලංකාවට තවත් වසර 2ක කාලයක් ලබාදීම මෙම නව යෝජනා කෙටුම්පතෙහි ප්‍රධාන අරමුණකි .
ශ්‍රී ලංකාවේ ප්‍රතිසන්ධාන හා වගවීමේ ක්‍රියාවලිය ඇගයීමකට ලක්කිරීමටත් මෙම යෝජනාවලිය හරහා ජගත් මානව හිමිකම් කවුන්සිලයට යෝජනා කර ඇත .
එසේම ඒ පිළිබඳව සවිස්තරාත්මක වාර්තාවක් ජගත් මානව හිමිකම් කවුන්සිලයේ 37 වන සැසියට ඉදිරිපත් කළ යුතු බවද මෙහි දැක්වේ .
මෙම කෙටුම්පත සඳහා හෙට 21 දිනතෙක් කවුන්සිලයේ සාමාජික රටවලට සංශෝධන එක් කළ හැක .
පැතුම් වික්‍රමරත්න .
පළාත් පාලන ඡන්දය කල් දැමීමට එරෙහිව දිස්ත්‍රික් මට්ටමින් අඛණ්ඩ විරෝධතා ව්‍යාපාරයක් ක්‍රියාත්මක කිරීමට ඒකාබද්ධ විපක්ෂයේ පළාත් පාලන නියෝජිතයෝ කටයුතු කරති .
මාර්තු අප්‍රියෙල් සහ මැයි මාසවලදී දිස්ත්‍රික් මට්ටමේ විරෝධතා පවත්වා ජාතික විරෝධතාව මැයි 31දා කොළඹදී පැවැත්වීමට ඔවුන් කටයුතු යොදා ඇත .
මොරටුව එගොඩඋයනේ නව ගාලු පාරේ පෙරේදා 18දා පස්වරුවේ සිදුවූ මාරක බස් ලොරි අනතුරකින් බරපතළ ලෙස තුවාල ලැබූ තිදෙනකු පානදුර මූලික රෝහලට ඇතුළත් කිරීමෙන් පසුව මියගොස් ඇත .
මෙසේ මියගොස් ඇත්තේ මොරටුව එගොඩඋයන පෙදෙසේ පදිංචි 48 හැවිරිදි මවක් ඇගේ 13 හැවිරිදි දියණිය සහ 68 හැවිරිදි පුද්ගලයෙකි .
සෙනසුරාදා පස්වරුවේ නව ගාලු පාරේ ඉතා වේගයෙන් ධාවනය කළ ලොරියක් බස් රථයේ ගැටීමෙන් බස් රථය පාරෙන් ඉවතට විසිවී ගාලු පාරේ අයිනේ තිබූ බස් නැවතුමකට කඩා වැදී එහි සිටි මගීන් වූ මව ඇගේ දියණිය සහ තවත් අයෙක් බස් රියට යටවීමෙන් බරපතළ තුවාල ලැබූහ .
ඔවුහු පානදුර මූලික රෝහලට ඇතුළත් කිරීමෙන් පසු මිය ගියහ .
මේ අනතුර සිදුවීමෙන් පසු ඇති වූ මහජන නොසන්සුන්තාව නිසා බස් රථය සහ ලොරියද ගිනි තැබීමට මහජනයා සූදානම් වූහ .
වහාම එම ස්ථානයට පැමිණි මොරටු මෝදර පොලිසියේ සහ මොරටුව පොලිසියේ නිලධාරීන් එක්ව මහජන නොසන්සුන්තාව මැඬ පවත්වා ලොරි රියැදුරා සහ බස් රියැදුරාද පොලිස් අත්අඩංගුවට ගෙන ආරක්‍ෂිතව මොරටුව පොලිසිය වෙත ගෙන යන ලදී .
රියැදුරන් දෙදෙනා මොරටුව මහෙස්ත්‍රාත් අධිකරණය වෙත ඉදිරිපත් කිරීමට නියමිතය .
කොට්ටාව ධර්මපාල විද්‍යාලයේ නව විදුහල්පති කේ කේ විජේරත්න සිය තනතුරෙන් ඉල්ලා අස්වී තිබෙනවා .
ඒ ඔහුට පාසලේ සිසුන්ගෙන් සහ මව්පියන්ගෙන් එල්ල වූ විරෝධය හේතුවෙන් අද දහවල් කාලයේද නව විදුහල්පතිවරයාට විරෝධය පළ කරමින් කළුපටි පැළඳ විදුහල ඉදිරිපිටට පැමිණි මව්පියන් පිරිසක් උද්ඝෝෂණයේ නිරත වූ අතර සිසුන් පාසල තුළ රතිඤ්ඤා පත්තු කරමින් නොසන්සුන්කාරි ලෙස හැසිරුණා .
එහිදී පාසලේ පාලන අධිකාරිය දෙමව්පියන්ට දැනුම් දී ඇත්තේ විදුහල්පතිවරයා ඉල්ලා අස්වී ඇති බවයි .
පිළිකා සෛල මර්ධනය කිරිමේ හැකියාව කරවිල ඇට සතුව ඇති බව පේරාදෙණිය විශ්වවිද්‍යාලයේ පශු ව්‍යාධවේද විද්‍යා දෙපාර්තමේන්තුවේ මහාචාර්ය ජයන්ත රාජපක්ෂ මහතා විසින් කරන ලද පර්යේෂණයකින් අනාවරණය වී තිබේ කරවිල ඇට යොදා ගනිමින් කරන ලද මෙම පර්යේෂණයේදී කරවිල ඇටවල අඩංගු ඇල්ෆා ස්ටියරික් ෆැටී ඇසිඩ් steric fatty acid නැමැති රසායනය මගින් පිළිකා සෛල විනාශ කර පිළිකා ව්‍යාප්තිය සම්පූර්ණයෙන්ම අඩාල කළ හැකි බව අනාවරණය වුණු බව මහාචාර්ය ජයන්ත රාජපක්ෂ මහතා සඳහන් කර සිටියි .
මෙම පර්යේෂණය සඳහා වසරක පමණ කාලයක් ගත වී ඇති අතර එය ආරම්භයේදී විවිධ සතුන් යොදා ගනිමින් සිදු කර ඇත .
මේ සඳහා කෘමිනාශක නොයෙදූ කරවිලවලින් ලබා ගත් බීජ භාවිතා කර ඇති අතර ඒවා උපයෝගි කරගනිමින් නිපදවූ කැප්සියුලය මහනුවර රෝහලේ ප‍්‍රතිකාර ලබන පිළිකා රෝගීන් සඳහා පිළිකා රෝග පිළිබඳ විශේෂඥ වෛද්‍ය මොහොමඩ් හිල්මි මහතාගේ අධීක්ෂණය යටතේ සතියකට දෙවතාවක් ලබා දීම සිදු කරයි .
එය මේ වන විට සාර්ථක වී ඇති බවත් ඉදිරියේදී මෙම නව හඳුන්වාදීම පේරාදෙණිය විශ්වවිද්‍යාලයේ වෛද්‍ය පීඨයට භාර දෙන බව මහාචාර්ය ජයන්ත රාජපක්ෂ මහතා ප‍්‍රකාශ කළේය .
රසායනික ද්‍රව්‍ය නොයෙදූ කරවිල ඇට කිලෝ ග්රූම් එකක මිල රුපියල් 6000 8000 අතර වන බවත් එක් කැප්සියුලයක් නිපදවීමට කරවිල ඇට 09 ක් පමණ අවශ්‍ය වූවත් රෝගීන්ට නොමිලේ මෙම ප‍්‍රතිකාරය ලබා දෙන බව මහාචාර්යවරයා සඳහන් කර සිටියි .
එමෙන්ම මෙම ප‍්‍රතිකාරය දීර්ඝ කාලයක් තිස්සේ ලබා ගැනීමෙන් අතුරු ආබාධ ඇති නොවන බවද පරීක්ෂණවලින් අනාවරණය වුණු බව මහාචාර්ය ජයන්ත රාජපක්ෂ මහතා පවසයි .
මිද්දෙණිය අඹගස්ආර හන්දිය ප්‍රදේශයේදී යතුරුපැදියකින් පැමිණි පුද්ගලයින් දෙදෙනෙකු විසින් මුදල් කොල්ල කා පලාගොස් තිබේ .
පොලිසිය පැවසුවේ කටුවන නගරයේ ඉන්ධන පිරවුම්හලක කළමනාකරුවෙකු මුදල් රැගෙන මිද්දෙණිය දෙසට යතුරුපැදියකින් ගමන් කරමින් සිටියදී තවත් යතුරුපැදියකින් පැමිණි පුද්ගලයින් දෙදෙනෙකු විසින් අදාළ මුදල් රැගෙන පලාගොස් ඇති බවයි .
සැකකරුවන් සම්බන්ධයෙන් මෙතෙක් තොරතුරු අනාවරණය වී නොමැති බව පොලිසිය සඳහන් කළේය සිද්ධිය සම්බන්ධයෙන් මිද්දෙණිය පොලිසිය විමර්ශන ආරම්භ කර තිබේ .
උප සභාපති තනතුරකට අමතරව විධායක කමිටු සාමාජිකයකු ලෙස ක්‍රීඩා සංගම්වල තවත් නිලයක් ලබා දීමට හැකියාවක් ඇති නම් මින්පසු ක්‍රීඩා සංගම්වල පැවැත්වෙන නිලවරණවලදී පාසල් සංගමයට ඡන්ද බලයක් අවශ්‍ය නොවන බව දන්වා අධ්‍යාපන අමාත්‍යාංශයේ ලේකම් සුනිල් හෙට්ටිආරච්චි මහතා ක්‍රීඩා අමාත්‍ය දයාසිරි ජයසේකර මහතාට ලිපියක් යවා ඇතැයි මව්බිම ට වාර්තා වේ .
ඒ අනුව ලේකම්වරයා යැවූ ලිපියෙන් තවදුරටත් පෙන්වා ඇත්තේ පාසල් සංගමයට ක්‍රීඩා සංගම්වල නිලවරණයේදී ඡන්ද බලය ලබා දීමෙන් අනවශ්‍ය ගැටලු නිර්මාණය වන බවත් එවැනි ගැටලු නිරාකරණය කර ගැනීමට හා පාසල් සංගමයක් ස්වාධීනව කටයුතු කිරීම වඩාත් යෝග්‍ය නිසා අධ්‍යාපන අමාත්‍යාංශයට මෙවන් පියවරක් ගැනීමට හේතුව බවද පැවැසේ .
මේ පිළිබඳව අධ්‍යාපන අමාත්‍යාංශයේ විශේෂ ක්‍රීඩා උපදේශක සුනිල් ජයවීර මහතා පැවැසුවේ පාසල් දරුවන් නියෝජනය කරන සංගමයක් ස්වාධීන වීම කාලෝචිතයි ක්‍රීඩා සංගම් අනවශ්‍ය අයුරින් බලපෑම්වලට යටත් විය යුතු නැහැ ඒ වගේම පාසල් සංගම් ප්‍රශ්නවලට මැදිහත් වීම නුවණට හුරු නැහැ යනුවෙනි .
ගෝඨාභය රාජපක්ෂ ගාලු වරායේ සිට මුහුදු මාර්ගයෙන් අද 13 උදෑසන 3 30ට පමණ මාලදිවයිනට පැන යාමට උත්සාහ ගෙන ඇති බවට තොරතුරු වාර්තා වේ .
අධි සුඛෝපභෝගී බෝට්ටුවක් මගින් මෙසේ පැනයාමට උත්සාහ ගෙන ඇති අතර ඒ සදහා ඔහුගේ සමීපතමයෙකුගේ බෝට්ටුවක් පිළියෙල කොට තිබූ බවටද තොරතුරු වාර්තා වේ .
මෙම බෝට්ටුව අධිවේගයෙන් ගාලු වරාය ආසන්න මුහුදේ සිට දියඹට දියත් කරනු දුටු පොලිස් නිලධාරියෙකු විසින් ඒ සම්බන්ධයෙන් නාවික හමුදාව දැනුවත් කිරීමෙන් අනතුරුව මෙම බෝට්ටුව පසුපස හඹාගොස් නතර කොට ඇත .
අදාළ බෝට්ටු හිමියාගේ ජංගම දුරකථනය පරීක්ෂා කිරීමේදී ඔහු හසුවීමට විනාඩි 10කට පෙර ගෝඨාභයට රාජපක්ෂට දුරකථන ඇමතුමක් හා ඊට පෙර බොහෝ දුරකථන ඇමතුම් ප්‍රමාණයක් ගෙන තිබූ බවත් සටහන්ව ඇති බවද වාර්තා වේ .
එසේම ගෝඨාභය සමග ඔහුගේ සමීපතමයින් 15 දෙනෙකු මේ ගමනට සම්බන්ධවීමට නියමිතව තිබූ බවටද තොරතුරු වාර්තා වේ .
කොට්ටාව ධර්මපාල විද්‍යාලයේ නව විදුහල්පති ලෙස සිකුරාදා 17 වැඩ බාරගත් කේ කේ විජේරත්න මහතා ඉල්ලා අස්වී ඇතැයි පළාත් අධ්‍යාපන දෙපාර්තුමේන්තුවේ ආරංචි මාර්ග කියයි .
පසුගිය සිකුරාදා විජේරත්න මහතා රාජකාරී ආරම්භ කළ අතර ඊට එරෙහිව දෙමාපියන් හා සිසුන් පිරිසක් විරෝධතා පැවැත්වූහ .
මේ නිසා රාජකාරී ආරම්භ කර ටික වේලාවකින් පාසලෙන් පිටව යාමට ඒ මහතාට සිදුවිය .
එම සිදුවීමත් සමග තමාට එහි රාජකාරී කළ නොහැකි බැවින් ඉල්ලා අස්වන බව විදුහල්පතිවරයා පළාත් අධ්‍යාපන ලේකම්වරයාට අද 20 දැනුම් දුන්නේය .
ඒ අනුව නව විදුහල්පතිවරයකු පත් කරන තුරු විදුහල්පති ධූරයේ රාජකාරී ආවරණය කරන ලෙස ශ්‍රී ජයවර්ධනපුර කලාප අධ්‍යක්ෂ එච් ඩබ්ලිව් එන් කේ ඒකනායන මහත්මිය ජී එස් ප්‍රේමසිරි නම් නිලධාරියාට ලිඛිතව දැනුම් දුන්නාය .
ශ්‍රී ලංකා කණ්ඩායම පළමු ඉනිම වෙනුවෙන් ලබාගත් ලකුණු 338 වෙනුවෙන් පිළිතුරු ලබා දෙන බංගලාදේශ කණ්ඩායම දෙවැනි දිනය වන ඊයේ 16දා තරගය නතර කරන විට පළමු ඉනිම වෙනුවෙන් කඩුලු 5කට ලකුණු 214ක් ලබා සිටියේය .
දෙරට අතර පැවැත්වෙන දෙවැනි ටෙස්ට් තරගයේ ඊයේ දිනයේදී බංගලාදේශ ආරම්භක පිතිකරුවන් දෙපොළ වූ තමීම් ඉක්බාල් හා සෞම්‍ය සාකර් පළමු කඩුල්ල වෙනුවෙන් ලකුණු 95ක සබඳතාවක් එක් කරමින් බංගලාදේශ කණ්ඩායම ඉදිරියට ඇදගෙන ගියද තරගය නතර කිරීමට පැය භාගයකට පෙර සියලුම ගෞරව ශ්‍රී ලංකා කණ්ඩායම දෙසට බර විය .
ඒ අනුව එක් අවස්ථාවක කඩුලු 2කට ලකුණු 192ක්ව තිබූ බංගලාදේශ ලකුණු පුවරුව එක්වරම කඩුලු 5කට ලකුණු 198ක් ලෙසට ඇද දැමීමේ ගෞරවය සඳකැන්ට හිමිවිය .
තරගයේ 57 වැනි පන්දු වාරය යැවූ සඳකැන්ගේ සිවුවැනි හා පස්වැනි පන්දුවලදී ඉම්රුල් කායිස් හා තයිජුල් ඉස්ලාම්ගේ කඩුලු ලබාගනිමින් බංගලාදේශයේ සාර්ථක ගමන අඩාල කිරීමට ප්‍රධාන දායකත්වය සපයා තිබිණි .
පෙරේදා කඩුලු 7කට ලකුණු 238ක් වූ ශ්‍රී ලංකා ඉනිමට ඊයේ දිනයේදී තවත් ලකුණු 12ක් එක්වෙද්දී ශ්‍රී ලංකා නායක රංගන හේරත් ලකුණු 25ක් ලබා සිටියදී සකිබ් අල් හසන්ගේ පන්දුවක් හමුවේ සෞම්‍ය සාකර් ලබාගත් උඩපන්දුවක් හේතුවෙන් දැවී යන විට ශ්‍රී ලංකා ලකුණු පුවරුව කඩුලු 8කට ලකුණු 250ක් වූ අතර චන්දිමාල් හා හේරත් අතර 8 වැනි කඩුල්ල වෙනුවෙන් ලකුණු 55ක සබඳතාවක්ද එක්විය .
ඒ වන විට දිනේෂ් චන්දිමාල් ලකුණු 90ක් ලබා සිටි අතර ලකුණු 300 සීමාවටවත් පිවිසිය නොහැකි තත්ත්වයක් පැවැතිණි .
මේ අවස්ථාවේදී ක්‍රියාත්මක වූ චන්දිමාල් තමන්ගේ සුපුරුදු ප්‍රවේගකාරී පිතිහරඹය දියත් කරමින් තම 8 වැනි ටෙස්ට් ශතකය කරා යන විට විනාඩි 352ක් කඩුල්ලේ රැඳී සිටිමින් පන්දු 244කට මුහුණ දී තිබිණි .
පෙරේදා දිනයේදී මෙන් ඉන්දීය ජාතික විනිසුරු සුන්දරම් රවී ඊයේ දිනයේදීද දිනේෂ් චන්දිමාල් ලකුණු 112ක් ලබා සිටියදී ලබා දුන් තීරණය මතභේදයට ලක්වූ අතර තෙවැනි විනිසුරුගේ තීරණය වූයේ චන්දිමාල් දැවී නොගිය බවය .
ඒ අනුව තවදුරටත් පිටියේ රැඳී සිටීමට වාසනාව ලැබූ චන්දිමාල් අතදිගහැර පන්දුවට පහර දුන් අතර අවසානයේ ශ්‍රී ලංකා ඉනිමේ 9 වැනි පිතිකරුවා ලෙස චන්දිමාල් ලකුණු 138කට දැවී යන විට විනාඩි 405ක් කඩුල්ලේ රැඳී සිටිමින් පන්දු 300කට මුහුණ දී හතරේ පහර 10ක් හා එක් හයේ පහරක් එල්ල කර තිබිණි .
චන්දිමාල් බංගලාදේශයට එරෙහිව ලබාගත් සිවුවැනි ශතකය මෙන්ම බංගලාදේශයට එරෙහිව ලබාගත් වැඩිම ලකුණු සංඛ්‍යාවද මෙය විය මේ අතර චන්දිමාල් හා ලක්මාල් අතර ඇතිවු ලකුණු 55ක සබඳතාව ශ්‍රී ලංකා බංගලාදේශ ටෙස්ට් ක්‍රිකට් ඉතිහාසයේදී 9 වැනි කඩුල්ල වෙනුවෙන් වාර්තා වූ හොඳම ලකුණු සබඳතාවද විය .
අවසන් මොහොතේදී ලක්මාල්ද පන්දු 45කදී හතරේ පහර 2ක් හා එක් හයේ පහරක් සමගින් ලබාගත් ලකුණු 35 ඔහුගේ ටෙස්ට් දිවියේ ඉහළම ලකුණු සංඛ්‍යාව බවටද පත්විය .
ඊයේ දිනයේදී බංගලාදේශ ඉනිමේ සාර්ථකම පිතිකරුවා බවට පත්වූ සෞම්‍ය සාකර් ඔහුගේ ටෙස්ට් දිවියේ සිවුවැනි අර්ධ ශතකය 61 ලබා ගනිද්දී සබීර් රහමන් ලකුණු 42ක් ලබාගත්තේය .
තරගය නතර කරන විට සකිබ් අල් හසන් ලකුණු 18ක් හා මුෂ්ෆිකර් රහීම් ලකුණු 2ක් ලබා කඩුල්ලේ රැඳී සිටී අද තරගයේ තෙවැනි දිනයයි ඡායාරූපය තාරක බස්නායක ලකුණු පුවරුවශ්‍රී ලංකාව පළමු ඉනිම පන්දුවාර 113 3කදී සියලු දෙනා දැවී 338 දිනේෂ් චන්දිමාල් 138 සුරංග ලක්මාල් 35 ධනංජය ද සිල්වා 34 නිරෝෂන් දික්වැල්ල 34 මෙහෙදි හසන් 3 90 මුෂ්ටෆිෂූර් රහමන් 2 50 සුභාෂිෂ් රෝයි 2 53 සකිබ් අල් හසන් 2 80 බංගලාදේශය පළමු ඉනිම තමීම් ඉක්බාල් ක මු ක ප හේරත් 49සෞම්‍ය සාකර් ප සඳකැන් 61ඉම්රුල් ක මු ක ප සඳකැන් 34සබීර් රහමන් ඇ සිල්වා ප ලක්මාල් 42තයිජුල් ක මු ක ප සඳකැන් 00සකිබ් අල් හසන් නොදැවී 18මුෂ්ෆිකර් රහීම් නොදැවී 02අතිරේක 08මුළු ලකුණු පන්දුවාර 60කදී කඩුලු 5කට 214 කඩුලු වැටීම 1 95 2 130 3 192 4 192 5 198පන්දු යැවීම ලක්‍ෂාන් සඳකැන් 14 1 65 3 සුරංග ලක්මාල් 11 2 32 1 රංගන හේරත් 12 1 34 1 .
සයිටම් ආයතනයට අදාළව අද 20 වන විට මතුව ඇති ව්‍යාකූලතා නිසා මෙරට වෛද්‍ය අධ්‍යාපනයේ ගුණාත්මක භාවය විනාශ වෙමින් පවතින බව රජයේ වෛද්‍ය නිලධාරීන්ගේ සංගමය පවසයි .
එම සංගමය පෙන්වා දෙන්නේ ඒ තුළින් සුරක්ෂිත සුදුසුකම් ලත් වෛද්‍යවරයෙකුගෙන් ප්‍රතිකාර ගැනීමට රෝගියෙකුට ඇති අයිතිය අහිමි වන බවයි .
එය රැකගැනීම සඳහා මේ වන විට වෛද්‍යවරුන්ට විශ්වවිද්‍යාල ආචාර්යවරුන්ට මෙන්ම විශ්වවිද්‍යාල සිසුන්ට උද්ඝෝෂණය කිරීමට සිදුව ඇති බව එම සංගමය පෙන්වා දෙයි .
පැනනැගී ඇති මෙම ගැටලුවල සම්පුර්ණ වගකීම රජය භාරගත යුතු බවද රජයේ වෛද්‍ය නිලධාරීන්ගේ සංගමය සඳහන් කළේය .
දියණිවරුන් සහ පියවරුන් අතර ඇත්තේ අසීමිත බැඳීමකි .
ඇයගේ ලෝකයේ මහා ගැලවුම්කරුත් ශ්‍රේෂ්ඨයා හා වීරයා වන්නේත් පියතුමන්ය .
තාත්තාගේ උණුසුමේ නැලවෙමින් කෙළිදෙලෙන් ගත කළ යුගය දියණියකට සදානුස්මරණීය සිදුවීම් මාලාවකි .
තමන් ඇකයේ නැලවුණු සිඟිත්තිය රැජිණක් වී අභිසෙස් ලබන විට පියවරුන්ද නිහඬවම සතුටු කඳුළු හෙලති .
එවන් වූ පියවරුන් ලෝකය හැර යන විට සංසාරය පුරා දියණිවරුන් හෙලන කඳුළු සප්ත මහා සාගරයටද වඩා වැඩිය ලොවක් වසඟයට පත් කරන විශ්ව රූමතිය අයිශ්වර්යා රායිගේ පියා ක්‍රිෂ්ණරාජා රායි ඊයේ 18 සවස මුම්බායි නගරයේ ලීලාවතී රෝහලේදී ජීවිතයෙන් සමුගෙන ගොස් තිබුණි .
එම පුවත සැල වුණු මාධ්‍යවේදීන් මෙන්ම රසිකයන්ද ලීලාවතී රෝහල අසල කඳවුරු බැඳ ගත්තේ අයිශ්වර්යා දියණියගේ කඳුළු පිරි වැළපෙන මුහුණ සහ ශෝකය පළ කරන්නට පැමිණෙන සිනමා තරු දෑසින් දැකගන්නටය අයිශ්වර්යා රෝහලට පැමිණෙමින් .
මහනුවර ඓතිහාසික ශ්‍රී කතරගම දේවාලයේ බස්නායක නිලමේ ගැමුණු බණ්ඩාර වලිසුන්දරට අයත් තලාතුඔය පිහිටි නිවසෙහි තිබී ඉපැරණි අලි කකුල් දෙකකින් නිම වූ ඇත් දළ යුගලක් වනජීවි භාරයට ගෙන තිබෙනවා .
වනජීවි දෙපාර්තමේන්තුවේ නිලධාරීන්ට ලැබුණු තොරතුරක් මත අද උදෑසන ඔහුගේ නිවස පරීක්ෂා කළ අවස්ථාවේදී අලි කකුල් දෙකක අස්ථිවලින් නිමවූ මෙම දළ යුගලය සොයාගෙන ඇති අතර අනවසරයෙන් සත්ත්ව අස්ථි කොටස් ළඟ තබා ගැනීමේ චෝදනාව මත ඒවා වනජීවි භාරයට ගෙන ඇති බවයි තලාතුඔය පොලිසිය සදහන් කළේ කෙසේ වුවත් බස්නායක නිලමේ ගැමුණු බණ්ඩාර වලිසුන්දර හිරු ප්‍රවෘත්ති අංශයට සඳහන් කළේ තමාට පරම්පරාවෙන් හිමි වූ බලපත්‍ර සහිත ඇත් දළ යුගලක් තමන් සතුව පවතින බවයි .
අදින් වසර පන්දහස් පන්සියයකට පෙර බළන්ගොඩට ආසන්න පනාන මැද්දෙකන්ද ප්‍රදේශයේ අළු ගල්ලෙනෙහි ජීවත්වූ මානවයන්ගේ දරුවන්ගේ යැයි සැලකෙන දත් කිහිපයක් දින 3කට පෙර 16දා හමුවී ඇතැයි කැලණිය විශ්වවිද්‍යාලයේ පශ්චාත් පුරාවිද්‍යා අංශ ප්‍රධානී ජේ‍යෂ්ඨ මහාචාර්ය රාජ් සෝමදේව මහතා සඳහන් කළේය .
ඒ මහතා මේ සඳහන කෙළේ මේ දිනවල බළන්ගොඩට නොදුරු පනාන අළුගල්ලෙනෙහි කෙරෙන කැණීම්වලින් හමුවූ පුරා වස්තු පිළිබඳ අදහස් දක්වමිනි .
මහාචාර්ය රාජ් සෝමදේව මහතා ඇතුළු කැලණිය විශ්වවිද්‍යාලයේ සිසු සිසුවියන් දසදෙනෙක් මේ කැණීම් කටයුතුවල නිරතව සිටිති .
හමුවූ දත් මෙරට දන්ත විශේෂඥ වෛද්‍යවරු මේ ස්ථානයට පැමිණ පරීක්‍ෂා කිරීමෙන් අනතුරුව ඒවා නියත වශයෙන්ම වයස අවුරුදු එකහමාරේ සිට වයස අවුරුදු ‍ෙදාළහ දක්වා දරුවන්ගේ දත් බව තහවුරු කළ බව මහාචාර්ය රාජ් සෝමදේව මහතා සඳහන් කළේය .
මේ සම්බන්ධයෙන් වැඩිදුරටත් අදහස් දැක්වූ රාජ් සෝමදේව මහතා කියා සිටියේ මේ ගල්ලෙනෙහි ජීවත්වූ දඩයක්කාර මානව ප්‍රජාව ඉතා උසස් බුද්ධි මට්ටමක සිටි බවට හමුවන පුරා වස්තුවලින් සනාථ වන බවත් ගල්ලෙනේ පුලුස්සන ලද මැටිබෝල මැටිවලින් යම්කිසි නිර්මාණ සකස් කිරීමට ගත් උත්සාහයන් තිබෙන බවත් එම නිර්මාණ සුදු පැහැයෙන් වර්ණ ගන්වා ඇති බවත් හෙතෙම වැඩිදුරටත් සඳහන් කළේය .
මීට පෙර කරන ලද කැණීම්වලදී මේ ගල්ලෙනේ තිබී එහි ජීවත්වූ මානවයන් භාවිත කළ සන්නිවේදන සංකේත ආදිය හමුවී තිබිණි .
පසුගිය වසරේ මේ ගල්ලෙනෙන් හමුවූ මෝර දත් ඇතුළු පුරාවස්තු ඇමෙරිකාවේ ෆ්ලොරීඩා විද්‍යාගාරයට යවා කාල නිර්ණය කිරීමෙන් අනතුරුව ඒවා නිසැක වශයෙන්ම වසර පන්දහස් පන්සියයකට වඩා වැඩි බව තහවුරු වී තිබිණි .
මේ හමුවී ඇති මිනිස් දත් චාරුක හා පුරශ්චාර්වක දත් බවට දන්ත විශේෂඥන් හඳුනාගත් බවත් ඒවා දරුවන් හතර දෙනකුට අයත් ඒවා බව තහවුරු වී තිබූ බවත් මහාචාර්යවරයා කීවේය .
වත්මන් ආණ්ඩුවට වසර දෙකක් සපිරීමට පෙර කිසිදු මැතිවරණයකට නොයෑමට ආණ්ඩුව තීරණය කොට තිබේ .
ඉන්දියාවේ නරේන්ද්‍ර මෝදිගේ ආණ්ඩුව මෙන් වසර දෙකක් වැඩ කිරීමෙන් අනතුරුව මැතිවරණයකට යන බව බ්‍රහස්පතින්දා අරලියගහ මන්දිරයේදී පැවැති එජාප මැති ඇමැතිවරුන්ගේ විශේෂ සාකච්ඡාවකදී අගමැතිවරයා ආණ්ඩුවේ එම තීරණය දැනුම් දී තිබේ .
වත්මන් ආණ්ඩුව බලයට පැමිණියේ 2015 අගෝස්තු 21දාය ඒ අනුව වත්මන් ආණ්ඩුවට දෙවර්ෂය සපිරෙන්නේ ලබන අගෝස්තු මස 21දාටය .
මෙම විරෝධතාවයේදී එල් ටී ටී ඊ යට සහය පළ කෙරෙන පුවරු හා බැනර් ප්‍රදර්ශනය කර තිබූ බවටද ඉන්දීය මාධ්‍ය වාර්තා කරයි විරෝධතාකරුවන් අමතමින් එම් ඩී එම් කේ පක්ෂ මහ‍ලේකම් වයිකෝ ප්‍රකාශ කර ඇත්තේ මෙම නව යෝජනාව හරහා දෙමළ ජනතාවට අසාධාරණයක් සිදුවන බවයි ඒ අනුව එක්සත් ජාතීන්ගේ මානව හිමිකම් කවුන්සිලයේදී ඉන්දීය රජය අදාළ යෝජනාවට එරෙහි විය යුතු බවද වයිකෝ මෙහිදී පවසා ඇති බව වාර්තා වේ .
ජනතාවට උද්ඝෝෂණ හා පෙළපාළි පැවැත්වීමට කොළඹ නගරයේ සුදුසු ස්ථාන කිහිපයක් පිළිබඳව නීතිය හා සාමය පිළිබඳ අමාත්‍යාංශය නිර්දේශ ලබාදී ඇතැයි අග්‍රාමාත්‍ය කාර්යාලය සඳහන් කරයි .
පොදු ජනතාව පීඩාවට පත්වන අයුරින් වාහන තදබද හා මාර්ග වසා දැමීමෙන් තොරව උද්ඝෝෂණ හා විරෝධතාකරුවන්ට පහසුවෙන් ළඟාවිය හැකි ස්ථාන කිහිපයක් මෙසේ හඳුනාගෙන ඇති බවත් ඒ පිළිබඳව කැබිනට් මණ්ඩලයේදී සාකච්ඡා කර තීරණයක් ගැනීමට කටයුතු යොදා ඇති බවත් එම කාර්යාලයීය ප්‍රකාශකයෙක් සඳහන් කළේය .
විවිධ හේතූන් මත විශ්වවිද්‍යාල සිසුන් දේශපාලන පක්ෂ හා වෘත්තීය සමිති සංවිධාන විසින් කොළඹ නගරයේ පමණක් පසුගිය දෙමස ඇතුළත උද්ඝෝෂණ විරෝධතා සහ පෙළපාළි 50කට අධික ප්‍රමාණයක් පැවැත්වීම නිසා ජනතාව පීඩාවට පත්වීමත් මාර්ග තදබදය ව්‍යාපාරික ප්‍රජාවට සිදුවන හානි වළක්වා ගැනීම සඳහාත් උද්ඝෝෂණ හා විරෝධතා පැවැත්විය හැකි ස්ථාන කිහිපයක් නම් කිරීමට රජය තීරණය කර තිබේ .
මෙසේ නම් කරන ස්ථාන මැයි රැලි හා දේශපාලන ප්‍රචාරක රැස්වීම්වලට අදාළ නොවන බවද එම ප්‍රකාශකයා පැවැසුවේය .
එළැඹෙන රාජ්‍ය වෙසක් උත්සවය කේන්ද්‍ර කර ගනිමින් මෙරට විසිරී ඇති වෙහෙර විහාරස්ථාන 150ක් සංවර්ධනය කිරීම සඳහා අධ්‍යාපන අමාත්‍ය අකිල විරාජ් කාරියවසම් මහතා මධ්‍යම සංස්කෘතික අරමුදල මගින් රුපියල් මිලියන 50ක් වෙන් කොට තිබේ මේ මුදලට අමතරව දීර්ඝ කාලයක් පුරා සංරක්‍ෂණය නොකෙරුණු උතුරු නැඟෙනහිර ඇතුළු දිවයිනේ අනෙකුත් ප්‍රදේශවල පිහිටා ඇති රජමහා විහාර හා ආගමික සිද්ධස්ථාන 125ක් සංරක්‍ෂණය කොට ඉදිරි සංවර්ධන කටයුතු වෙනුවෙන් මධ්‍යම සංස්කෘතික අරමුදල හරහා මිලියන 450ක් වෙන් කිරීමටද අමාත්‍යවරයා උපදෙස් ලබාදී තිබේ .
අධිකරණ ක්ෂේත්‍රයේ ඇති බැරෑරුම් ප්‍රශ්න විසදා මෙරට අධිකරණ පද්ධතිය දියුණු කිරීම තම අභිලාශය බව නව අගවිනිසුරු ප්‍රියසාද් ඩෙෆ් පවසනවා .
අගවිනිසුරුවරයා මෙම අදහස් පළ කළේ වැලිගම්පිටිය ශාන්ත ආනා දේවස්ථානයේ ඊයේ පැවැති උත්සවයකට සහභාගි වෙමින් .
දිවයිනේ විවිධ ප‍්‍රදේශවල කෘෂි වෙළෙඳසැල් බිඳ දේපළ සොරා ගන්නා සංවිධානාත්මක් කල්ලියක් වැල්ලවාය පොලිසිය මගින් අත්අඩංගුවට ගෙන තිබේ .
වැල්ලවාය පොලිසියට ලැබී තිබුණු කෘෂි වෙළෙඳසැලක් බිඳ එහි තිබුණු කෘෂි බීජ හා උපකරණ සොරකම් කිරීමේ පැමිණිල්ලකට අදාළව විමර්ශන සිදුකිරීමේදී පසුගිය 16 වැනිදා මෙම සොර කල්ලිය අම්පාර දමන ප‍්‍රදේශයේදී පොලිස් අත්අඩංගුවට පත් වී ඇත මෙම සොර කල්ලියට අයත් වයස අවුරුදු 31 සිට 50 දක්වා පුද්ගලයන් 06 දෙනෙකු මෙසේ අත්අඩංගුවට පත් වුණු අතර ඔවුන් අම්පාර දමන හා දඹගල්ල ප‍්‍රදේශවල පදිංචිකරුවන්ය එම පුද්ගලයන් 06 දෙනා සමඟ බෙහෙත් ඉසින යන්ත‍්‍ර 09ක් හයිබි‍්‍රඩ් වර්ගයේ බීජ ඇට තොගයක් යතුරුපැදියක් ලොරියක් හා සිම් කාඩ් හා දුරකථන 05 පොලිසිය විසින් අත් අඩංගුවට ගෙන ඇත මෙම පිරිස දිවයින පුරා කෘෂි වෙළෙඳසැල් බිඳ ඒවායේ දේපළ සොරා ගන්නා බවට තොරතුරු අනාවරණය වී තිබෙන අතර ඔවුන්ව ඊයේ 18 වැල්ලවාය මහේස්ත‍්‍රාත් අධිකරණයට යොමු කිරීමට නියමිතව තිබුණි .
උතුරු නැගෙනහිර දෙමළ ජනතාවගේ ඉඩම් නිදහස් කිරීම දේශපාලන සිරකරුවන් වහාම නිදහස් කිරීම ඇතුළු කරුණු කිහිපයක් මුල් කර ගනිමින් පෙරටුගාමී සමාජවාදී පක්ෂය ඇතුළු සිවිල් සංවිධාන විසින් සත්‍යග්‍රහයක් ආරම්භ කර තිබේ .
එබැවින් දෙමළ ජනතාවට යුක්තිය ඉටු කිරීමට මේ වන විට රට පුරා පැවැත්වෙන එක්සත් අරගලවල නිරත වන්නන්ට ද තමන් සමඟ එක්වන ලෙස සත්‍යග්‍රහයේ නිරත වන්නන් ඉල්ලා සිටියි .
එයාර් ඉන්දියා ගුවන් සේවය විසින් කාන්තාවන් විසින් පමණක් මෙහෙයවන ලද මගී ප‍්‍රවාහන ගුවන් චාරිකාවක් ක්‍රියාත්මක කර තිබේ .
මෙම ගුවන් චාරිකාවේ බිම් මට්ටමේ පරීක්ෂා කිරීමේ කාර්යය මණ්ඩලයේ සිට ගුවන් යානා සහතික ලත් ඉංජිනේරුවන් ගුවන් ගමන් පාලකවරු සහ පැමිණීම හා පිටවීම අවසරය ලබා දීම ඇතුළු සියලුම සේවා සැපයීම කාන්තා නිලධාරිනියන් විසින් මෙහෙයවු බව ගුවන් සමාගම සඳහන් කරයි .
පෙබරවාරි 27 සඳුදා බෝයිං 777 යානයකින් නවදිල්ලියේ සිට ඇමරිකා එක්සත් ජනපදයේ සැන් ෆ‍්‍රැන්සිස්කෝ වෙත පැසිෆික් සාගරයට ඉහළින් පියාසර කළ ඔව්හු නැවත මාර්තු 03 වැනි සිකුරාදා අත්ලාන්තික් සාගරයට ඉහළින් පැමිණ නැවත නවදිල්ලිය වෙත ගොඩබැස ඇත ගිනස් වාර්තාවක් පිහිටුවමින් සම්පූර්ණයෙන්ම කාන්තාවන් විසින් මෙහෙයවන ලද මෙම ගුවන් චාරිකාව මාර්තු 08 දිනට යෙදී ඇති ජාත්‍යන්තර කාන්තා දිනය සැමරීම සඳහා සිදුකරන ලද්දකි .
ඒ අනුව ජපාන කණ්ඩායම මූලික වටයේදී නේපාලය ගෝල 5 0කින්ද ශ්‍රී ලංකාව ගෝල 3 1කින් හා භූතානය ගෝල 11 0කින් පරාජය කරමින් ශූරතාව දිනාගනිද්දී ශ්‍රී ලංකා කණ්ඩායම භූතානය ගෝල 5 2කින් පරාජය කිරීමට සමත් වී තිබිණි .
ශ්‍රී ලංකාව හා නේපාලය අතර තරගයට වර්ෂාවෙන් බාධා පැමිණීම හේතුවෙන් එම තරග අතරමඟ නැවැත්වීමට සිදුවිය .
මේ හේතුවෙන් ලකුණු 4ක් ලබා ප්‍රසාද ලකුණු සටහනේ දෙවැනි තැන ශ්‍රී ලංකා කණ්ඩායමට හිමිව තිබූ අතර තෙවැනි තැන හිමිව තිබුණේ නේපාලයටය .
වනාතවිල්ලුව හයේ කනුව ප්‍රදේශයේදි වැන්රථයකින් ප්‍රවාහනය කරමින් තිබු රුපියල් ලක්ෂ අසුවකට ආසන්න කේරළ ගංජා තොගයක් අද 20 අලුයම සැකකරුවකු සමග අත් අඩංගුවට ගත් බව වනාතවිල්ලුව පොලිසිය කියයි .
මෙම කේරළ ගංජා තොගය ඉන්දියවේ සිට ධිවර යාත්‍රා වලින් රහසිගතව වනාතවිල්ලුව කලපු තිරයට රැගෙන විත් ඇති අතර ඉන් පසුව පුත්තලම හා අනිකුත් ප්‍රදේශවලට බේදා හැරිමට වැන් රථයකින් ප්‍රවාහනය කරන බවට පොලිසියට ලැබුන තොරතුරක් මත කළ වැටලිමේදි අත් අඩංගුවට ගෙන ඇත .
නීති විරෝධීව මෙරටට ගෙන්වන ලද විදේශීය සිගරට් 880 ක්සහ දුම්කුඩු කිලෝ හතරක් ළඟ තබා ගත් බව කියන පුද්ගලයකු අත්අඩංගුවට ගත් බව අලවතුගොඩ පොලිසිය කියයි .
අලවතුගොඩ පොලිසියේ දූෂණ මර්ධන අංශයට ලැබුණු තොරතුරක් අනුව සැකකරු අකුරණ නගරයේදී අත්අඩංගුවට ගෙන තිබේ .
පරාර්ථකාමී මිනිසුන් ලෝකය තවත් ලස්සන කරයි යන ශීර්ෂ පාඨය අනුව යමින් ක්‍රීඩාව ශක්තිමත් කර එමගින් යහපත් සමාජයක් බිහි කිරීමේ අරමුණ ඇතිව වෙළෙඳ සේවා ක්‍රිකට් සංගමය සංවිධානය කරන 2017 එෆ් කාණ්ඩයේ පන්දුවාර 25 ක්‍රිකට් තරගාවලියට පූර්ණ අනුග්‍රාහක දායකත්වය සැපයීමට කොමර්ෂල් කේ‍රඩිට් ඇන්ඩ් ෆිනෑන්ස් පී එල් සී සමාගම ඉදිරිපත්ව සිටී .
මාර්තු මස 25 වැනිදා ආරම්භ වීමට නියමිත මෙම තරගාවලියට වෙළෙඳ සේවා ක්‍රිකට් කණ්ඩායම් 30ක් සහභාගි වීමට නියමිත අතර තරගාවලිය ජුනි මස 03 වැනිදා දක්වා සති අන්ත දිනවලදී පැවැත්වීමට සංවිධායක මණ්ඩලය කටයුතු යොදා තිබේ .
වෙළෙඳ සේවා ක්‍රිකට් ඉතිහාසයේ එෆ් කාණ්ඩයේ තරගාවලියක් සඳහා තරග තීරකවරයකු යොදා ගන්නා පළමු අවස්ථාව ලෙස නැවුම් මුහුණුවරකින් පැවැත්වෙන මෙම තරගාවලියේ ලීග් ක්‍රමයට පැවැත්වෙන මූලික වටයේදී තරග 75ක් පැවැත්වීමට නියමිත අතර එහිදී වැඩි දස්කම් දක්වන කණ්ඩායම් 16ක් පිළිමලුන් පිටු දැකීමේ ක්‍රමයට පැවැත්වෙන දෙවන වටයට සුදුසුකම් ලබා ගනු ඇත ඒ අනුව අවසන් තරගයද ඇතුළුව දෙවන වටයේදී තරග 15ක් පැවැත්වීමට නියමිත අතර ජුනි මස 03 වැනිදා වෙළෙඳ සේවා ක්‍රිකට් සංගම් ක්‍රීඩා පිටියේදී අවසන් තරගය පැවැත්වීමට කටයුතු යොදා ඇත වෙළෙඳ සේවා ක්‍රිකට් සංගම් ක්‍රීඩා පිටිය ඇතුළු ක්‍රීඩාංගණ 07කදී තරග පැවැත්වීමට කටයුතු යොදා ඇති මෙම තරගාවලියේ අර්ධ අවසන් පූර්ව තරග මැයි 13 14 යන දිනවලදී පැවැත්වෙන අතර අර්ධ අවසන් තරග මැයි 20 21 යන දිනවලදීත් අවසන් පූර්ව තරග මැයි 27 වැනිදාත් පැවැත්වීමට නියමිතය තරගාවලිය පිළිබඳ දැනුවත් කිරීමට සහ අනුග්‍රාහක චෙක්පත පිරිනැමීම සඳහා පැවැති මාධ්‍ය හමුවට එක්වූ කොමර්ෂල් කේ‍රඩිට් ආයතනයේ නියෝජ්‍ය සාමාන්‍යාධිකාරී ශම්මි ජයතිලක මහතා වෙළෙඳ සේවා ක්‍රිකට් සංගමය මෙරට ක්‍රිකට් ක්‍රීඩාවට විශාල සේවාවක් ඉටු කළ දීර්ඝ ඉතිහාසයකට හිමිකම් කියන සංගමයක් බවත් ඔවුන් මෙරට ක්‍රීඩා ක්ෂේත්‍රයට සිදුකරන සේවාව හේතුවෙන් ඉදිරියටත් ඔවුන් සමඟ කටයුතු කිරීමට තම ආයතනය සැදී පැහැදී සිටින බවත් පැවැසීය .
වත්මන් ආණ්ඩුව පිළිබඳ සතුටට පත්වෙන කිසිවෙකු නැතැයි හිටපු අමාත්‍ය බැසිල් රාජපක්ෂ මහතා පවසයි .
ඊයේ 19 පස්වරුවේ බොරුල්ලේ පැවති ශ්‍රි ලංකා පොදු ජන පෙරමුණේ රැස්වීමකට එක් වෙමින් ඔහු මේ බව කියා සිටියේය .
වත්මන් ආණ්ඩුව නිසා වැඩියෙන්ම කනගාටුවට පත්ව ඇත්තේ මුස්ලිම් හා දෙමළ ජනතාව ඇතුළු හංසයාට ඡන්දය දුන් පිරිස බව ද රාජපක්ෂ මහතා මෙහිදී වැඩි දුරටත් පැවසීය .
මෙම ප‍්‍රදේශයේ වී වගාව සහ එළවළු වගාව සිදුකර ඇති අතර රිලව් මොණරු ඌරන්ගෙන් හා දඬුලේන්නු වැනි සතුන්ගෙන් වගා බිම් බේරා ගැනීම ඉතා අසීරු බව ගොවීහු පවසති .
මොණරුන් විසින් වී කරල් ගිල දැමීම නිසා කුඹුරු විනාශ වී ඇති බව ඔව්හු සඳහන් කර සිටිති නාඋල අඹන වගාබිම් ආශ‍්‍රිතව වන සතුන් පළවා හැරීම අඛණ්ඩව සිදුකරන බව ඇලහැර වන ජීවි අඩවි ආරක්ෂක කාර්යාලයේ නිලධාරීන් සඳහන් කරයි .
එයට අමතරව ගොවීන්ගේ ඉල්ලීම පරිදි වනසතුන් වැඩි වශයෙන් පැමිණෙන ප‍්‍රදේශ වෙතොත් ඒ සඳහා අවශ්‍ය පියවර ගත හැකි බවත් වනජීවී නිලධාරීන් සඳහන් කරයි .
බැංකුවලින් ණය මුදල් ලබා ගෙන ඉතා අසීරුවෙන් සිදු කරන තම ගොවිතැන් වනසතුන්ගෙන් බේරා ගැනීමට වායු රයිෆල් හෝ ලබා දෙනලෙස ගොවීහු බලධාරීන්ගෙන් ඉල්ලා සිටිති .
කාන්තාවන් මැදපෙරදිග ගෘහ සේවය සඳහා යොමු කිරීමේදී නිසි පුහුණුවක් හා වගකීමක් සහිතව ඒ සඳහා යොමු කරවීමට මේ වන විට කටයුතු කර ඇති බව විදේශ රැකියා අමාත්‍ය තලතා අතුකෝරළ මහත්මිය සඳහන් කර ඇත අමාත්‍යවරිය මේ බව සඳහන් කර ඇත්තේ ඊයේ 18 විදේශ රැකියා අමාත්‍යාංශයේ පැවති උත්සවයක් අමතමිනි එහිදී තවදුරටත් අදහස් දැක්වූ අමාත්‍යවරිය අපි රැකියාවට කාන්තාවන් පිටරට යවනවා නම් යවන්න ඕනි හොඳ පුහුණුවකින් පස්සේ අපි දැන් පුහුණු මධ්‍යස්ථානවල ඉංග්‍රීසි පාඨමාලාවන් ආරම්භ කරලා තියෙනවා .
දවස් 20ක් තිබුණ පුහුණුව දැන් දින 40ක් දක්වා දීර්ඝ කරලා තියෙනවා පුද්ගලික තැන්වල තිබුණු පුහුණු පාඨමාලා අපි නතර කරගෙන යනවා අපි කොහෙත්ම කැමති නෑ මැදපෙරදිගට පටවන්න අපි යන්නම් වාලේ යන්න දෙන්නෙත් නෑ අපේ විමර්ශන ඒකකයක් තියෙනවා .
ඒ මගින් වැටලීම් සිදුකරනවා .
ඒ වගේ දේවල්වලට තත්ත්වයක් තරාතිරමක් නැතුව දඬුවම් දෙනවා .
අපි පහුගිය අවුරුද්දේ උප ඒජන්තවරුන් තහනම් කළා කොමිස් මුදල් ලබා දීම තහනම් කළා දැන් කාටවත් අතට ලක්‍ෂ තුනක් හතරක් දීලා කියන්න බෑ රට යවන්න කියලා .
අපි නීති වෙනස් කරලා තියෙනවා අපි බලන්නේ හොඳ පුහුණුවක් දීලා හොඳ රටවලට යවන්න අපි දැන් පුහුණු වැඩසටහන්වලට ඇතුළත් කරලා තියෙනවා .
පිරිසිදුකම ආචාරශිලිකම ගැන ඒ වගේ ගොඩක් වෙනස්කම් කරලා තියෙනවා අපි තමයි මුලින්ම 2015 වර්ෂයේ කිව්වේ පිටරට යන ශ‍්‍රමිකයෙක්ට අවම වැටුප ඩොලර් 300 කියලා නමුත් ඇතැම් රටවල් ඒ මුදල ගෙවන්න කැමති වුණේ නෑ හේතුව පුහුණුව භාෂා හැකියාව ඒ අයට අවශ්‍ය මට්ටමට තිබුණේ නැති නිසා නමුත් අද වෙනකොට අපේ ශ‍්‍රමිකයින්ගේ ගුණාත්මක බව වැඩිවෙලා තියෙනවා .
කෙසේ වුණත් තවම මේ රටේ ප‍්‍රධාන ආදායම් මාර්ගය තමයි විදේශගත ශ‍්‍රමිකයින් මෙරටට එවන මුදල් ඉතිහාසයේ පළමු වතාවට මිලියන 600ට අධික ලාභයක් කාර්යාංශය වාර්තා කරල තියෙනවා යනුවෙන් පැවසීය .
පේරාදෙණිය විශ්වවිද්‍යාලයේ වෛද්‍ය පීඨයේ අනුමතය ඇතිව මහනුවර මහ රෝහලේ ප්‍රතිකාර ලබන පිළිකා රෝගීන් කණ්ඩායමකට වසරක කාලයක් කරවිල ඇට උපයෝගී කර ගනිමින් නිෂ්පාදනය කළ ඔෟෂධ ලබාදීමෙන් පසු මෙය පිළිකා මර්දනය සඳහා සාර්ථක ඔෟෂධයක් බව තහවුරු වූ බව පරීක්‍ෂණ කණ්ඩායම් ප්‍රධානී පේරාදෙණිය විශ්වවිද්‍යාලයේ පශු වෛද්‍ය පීඨයේ ජ්‍යෙෂ්ඨ මහාචාර්ය රොහාන් රාජපක්‍ෂ මහතා සඳහන් කරයි .
ඇල්ෆා ස්ටියරික් ෆැටටී ඇසිඩ් ඉබඥපඪජ ටචබබර චජඪඤ නම් කරවිල ඇටවල අඩංගු ඔෟෂධයට පිළිකා විනාශ කිරීමේ හැකියාව ඇති බවත් ඒ බව විද්‍යාගාර පරීක්‍ෂණ මගින් තහවුරුව තිබෙන බවත් කී මහාචාර්යවරයා සතුන්ට පිළිකා ඇතිකර ඒ සඳහා ප්‍රතිකාර ලබාදීමෙන් සාර්ථක ප්‍රතිඵල අත්වූ බවත් අවධාරණය කෙළේය .
දියවැඩියා රෝගීන්ගේ රුධිරයේ සීනි මට්ටම අඩු කිරීම සඳහා කරවිල මදය ආහාරයට ගැනීම ඉතා හොඳ ප්‍රතිකර්මයක් බව මෙය මෙරට බොහෝ පිරිසක් දැන සිටියත් කරවිල ඇටය පිළිකා සෛල මර්දනය සඳහා යොදා ගත හැකි බව තවමත් කිසිවකු නොදන්නා බවත් හෙතෙම කීවේය .
කරවිල ඇට උපයෝගී කරගනිමින් නිපදවූ කැප්සියුලය මහනුවර රෝහලේ ප්‍රතිකාර ලබන පිළිකා රෝගීන් සඳහා පිළිකා රෝග පිළිබඳ විශේෂඥ වෛද්‍ය මොහොමඩ් හිල්මි මහතාගේ අධීක්‍ෂණය යටතේ සතියකට දෙවතාවක් ලබාදෙන බව මහාචාර්ය රොහාන් රාජපක්‍ෂ මහතා පවසයි .
රසායනික ද්‍රව්‍ය නොයෙදූ කරවිල ඇට කිලෝග්‍රෑමයක් රුපියල් 6000ක් පමණ වන බවත් එක් කැප්සියුලයක් නිපදවීමට කරවිල ඇට 10ක් පමණ වැය වන බවත් කී මහාචාර්යවරයා රෝගීන්ට මේ ප්‍රතිකාර ලබා දෙන්නේ නොමිලේ බවද පැවැසූහ .
සාමාන්‍ය පුද්ගලයන්ට පවා කරවිල ඇට නිවෙසේ බැද කුඩුකර ආහාරයට ගැනීමට හැකි අතර අධික උෂ්ණත්වයකදී පවා එහි ඇති ඇල්ෆා ස්ටියරික් ෆැටී ඇසිඩ් විනාශ නොවන බව පරීක්‍ෂණ මගින් තහවුරුව ඇත .
ජනාධිපති මෛත්‍රීපාල සිරිසේන සහ අග්‍රාමාත්‍ය රනිල් වික්‍රමසිංහට ලබන ජූලි මස 17 වනදා අධිකරණය හමුවේ පෙනී සිටින ලෙස කොළඹ මහාධිකරණය අද සිතාසි නිකුත් කරනු ලැබුවා .
ඒ පසුගිය ජනාධිපතිවරණ සමයේ කූඨ ලේඛන සකස් කිරීම ඇතුලු චෝදනා 3 ක් යටතේ එක්සත් ජාතික පක්ෂයේ හිටපු මහ ලේකම් තිස්ස අත්තනායකට එරෙහිව පවරා ඇති නඩුව මහාධිකරණ විනිසුරු විකුම් කළුආරච්චි ඉදිරියේ අද සළකා බැලූනු අවස්ථාවේදියි මෙම නඩුවේ පැමිණිල්ලේ පළමු සහ දෙවන සාක්ෂිකරුවන් ලෙස නම් කර ඇත්තේ ජනාධිපති මෛත්‍රීපාල සිරිසේන සහ අග්‍රාමාත්‍ය රනිල් වික්‍රමසිංහයි ඔවුන් අද දිනයේ සාක්ෂි ලබාදීම සඳහා අධිකරණය වෙත පැමිණීමට නියමිතව තිබූ නමුත් රාජකාරි කටයුතු හේතුවෙන් අධිකරණයට පැමිණීමට නොහැකි බවට ඔවුන් දැනුම්දී තිබුණා .
ඒ අනුවයි විනිසුරුවරයා ලබන ජූලි 17 වනදා අධිකරණයේ පෙනී සිටින ලෙස ජනාධිපතිවරයාට සහ අග්‍රාමාත්‍යවරයාට සිතාසි නිකුත් කළේ නඩුවේ සාක්ෂිකරුවෙකු ලෙස නම් කර තිබූ එක්සත් ජාතික පක්ෂ මහලේකම් අමාත්‍ය කබීර් හෂීම් අධිකරණය වෙත පැමිණ සිටි අතර ඔහු එහිදී සිය පැරණි මහලේකම්වරයා වූ තිස්ස අත්තනායක පිළිගත්තේ උණුසුම් ලෙස වැළඳ ගනිමින් ඉන් අනතුරුව මාධ්‍ය වෙත අදහස් දැක්වූ එක්සත් ජාතික පක්ෂ මහලේකම් අමාත්‍ය කබීර් හෂීම් කියා සිටියේ හිටපු මහලේකම්වරයාට නැවතත් එක්සත් ජාතික පක්ෂයට එක්වීමට බාධාවක් නොමැති බවයි මේ අතර රජයේ වාහන අවභාවිතා කිරීමේ චෝදනාව මත අත්අඩංගුවට ගෙන සිටින ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ ලබන අප්‍රියෙල් මස තුන්වනදා දක්වා අද යලි රක්ෂිත බන්ධනාගාර ගත කෙරුණා .
ඒ ඊට අදාළ නඩුව කොළඹ කොටුව මහේස්ත්‍රාත් ලංකා ජයරත්න හමුවේ විභාගයට ගැනුනු අවස්ථාවේදියි මේ අතර පූජ්‍ය උඩුවේ ධම්මාලෝක හිමියන් අත්අඩංගුවට ගෙන අධිකරණයට ඉදිරිපත් කරන ලෙස කොළඹ අතිරේක මහේස්ත්‍රාත් දුලානි අමරසිංහ අද වරෙන්තු නිකුත් කළා ඒ උන්වහන්සේ වැඩසිටින කිිරුළපන ඇලන් මැතිනියාරාමයේ ශබ්ද විකාශන යන්ත්‍ර භාවිතා කිරීම මගින් තමන්ට පීඩාවක් සිදුවන බවට පරිසර යුක්ති කේන්ද්‍රය සහ හිටපු අමාත්‍ය මිලින්ද මොරගොඩ ඇතුලු පිරිසක් ගොනු කර ඇති නඩුව අද කැඳවූ අවස්ථාවේදියි අද දිනයේදී පූජ්‍ය උඩුවේ ධම්මාලෝක හිමියන් අධිකරණයේ පෙනී සිටීමට නියමිතව තිබූ නමුත් උන්වහන්සේ පැමිණ නොසිටි නිසා මෙලෙස වරෙන්තු නිකුත් කිරීමටයි අතිරේක මහේස්ත්‍රාත්වරිය පියවර ගත්තේ මීට අදාළ නඩුව ලබන මස 5 වනදා යළි කැඳවීමට නියමිතයි .
මිනීමැරුම් නඩුවකට අදාළව වසර තුනක් තිස්සේ බන්ධනාගාර ගතව සිටින සැමියා බලන්න මා එක දිනකවත් ගිහින් නැහැ .
එහෙත් ඔහු හැමදාම ජංගම දුරකථනයෙන් කතා කරනවා යැයි කළුතර එතනමඩල ප්‍රදේශයේදි බන්ධනාගාර බස් රථයට එල්ල වූ ප්‍රහාරයෙන් මිය ගිය අයගේ මහේස්ත්‍රාත් පරීක්ෂණයේදී සාක්ෂි දෙමින් උදුගොඩ පතිරගේ අරුණ උදයංග පතිරගේ නොහොත් සමයං ගේ බිරිඳ වන ඩල්සි පතිරගේ සුනන්දි කල්දේරා අවු 31 යන අය කියා සිටියාය .
කළුතර බන්ධනාගාරයේ සිට කඩුවෙල අධිකරණයට රැඳවියන් ගෙන යමින් සිටි බන්ධානාගාර බස් රථයට එල්ල වූ මෙම ප්‍රහාරයෙන් පාතාල නායක සමයං හා ඔහුගේ ගෝලයින් සිව් දෙනෙකුද බන්ධනාගාර නිලධාරීන් දෙදෙනෙකුද මිය ගියහ .
කළුතර ප්‍රධාන මහේස්ත්‍රාත් භාරතී විජේරත්න මහත්මිය ඉදිරියේ පැවැති මෙම මහෙස්ත්‍රාත් පරීක්ෂණයේදී තවදුරටත් සාක්ෂි දුන් ඩල්සි පතිරගේ සුනන්දි කල්දේරා යන අය මෙසේද කීවාය .
මිය ගිය අරුණ උදයංග මගේ නීත්‍යනුකූල සැමියයි අපට එක දරුවෙකු සිටිනවා සැමියාට මිනීමැරුම් චෝදනාවක් සම්බන්ධයෙන් මිරිහාන යුනිට් එකෙන් අත්අඩංගුවට ගෙන තිබුණා වසර තුනක් තිස්සේ ඔහු බන්ධනාගාර ගතව සිටියත් මා එක දිනක්වත් ඔහු බලන්න ගියේ නැහැ එහෙත් ඔහු දිනපතාම බන්ධනාගාරයේ සිට ජංගම දුරකථනයෙන් කතා කරනවා ඊට පෙර දිනයෙත් කතා කළා ඔහු කතා කළේ හරිම කලකිරීමෙන් .
මම හුඟාක් වැරදි වැඩ කර තිබෙනවා කියලා කිව්වා .
ප්‍රවෘත්තිවලින් සැමියාට වෙඩි වැදී ඇතැයි දැන ගන්නට ලැබුණා මා රෝහලට පැමිණ මළ සිරුර භාර ගත්තා සැමියාට වෙඩි තැබුවේ කවුද කියන්න මා දන්නේ නැහැ මෙම සිද්ධියේදී මිය ගිය අන්ජන කළන නිලංග මල්ලිකාරච්චි යන අයගේ සොහොයුරා වන අජිත් සසංක මල්ලිකාරච්ච යන අය සාක්ෂි දෙමින් මෙසේ කීය .
මම ව්‍යාපාර කටයුතුවල යෙදෙනවා මල්ලා මෝටර් කාර්මික ශිල්පියෙක් මරදාන ‍පොලිසියෙන් ඔහුව අත්අඩංගුවට ගෙන තිබුණා .
මා කීප වරක්ම ඔහුව බලන්න හිර ගෙදරට ගිහින් තිබෙනවා ඔහුව අත්අඩංගුවට ගෙන තිබුණත් වෙඩි තැබිමක් හා පහරදීමක් සම්බන්ධයෙන් මල්ලී දුරකථනයෙන් ගෙදරට කතා කරනවා බන්ධනාගාරයේ ජේලර්වරුනට ඊ සි කෑෂ්ක්‍රමයට මුදල් දමන්න කියා ඔහු කියනවා .
මිය යාමට දින තුනකට පෙර කතා කළ ඔහු මාව කොහොම හරි බේර ගන්න .
නරක යාළුවන් ඇසුරු කරන්නේ නැහැ රක්ෂාවක් හොයා ගන්නවා කියලා කිව්වා .
නැතිනම් මගේ ළඟ හරි රැකියාවට එනවා කියලා ඔහු කීවා මම කරන්නේ එළවළු වෙළෙඳාමයි බන්ධනාගාරය තුළ දුරකථන පාවිච්චි කරනවා සල්ලි දීලා දුරකථන පාවිච්චි කිරීමට පුළුවන බව ඔහු කියා තිබෙනවා .
මෙම සිද්ධිය මා දැන ගත්තේ රූපවාහිනි මාධ්‍යවලින් මෙහිදී මියගිය අමිල ප්‍රසන්න සම්පත් යන අයගේ බිරිඳ වන වී එල් පියුමි ලක්මාලි යන අය සාක්ෂි දෙමින් මෙසේ කීවාය .
මිය ගොස් ඇත්තේ මගේ ස්වාමි පුරුෂයායි අපට දරුවන් දෙදෙනකු සිටිනවා ලොකු පුතාට අවුරුදු 11යි .
‍පොඩි පුතාට අවුරුදු 7යි මිරිහාන ‍පොලිසියෙන් සැමියාව අත්අඩංගුවට ගෙන තිබුණේ මම රට ගිය දවසෙයි ඔහු මට නිතර දුරකථනයෙන් කතා කළා මොහු මියගිය ගොස් ඇති බව අන්තර්ජාලය ඔස්සේ දැන ගත්තා .
ඒ අනුව මම ලංකාවට ආවා මියගිය නකුස්රානි දේවගේ ප්‍රසන්න කුමාර යන අයගේ මස්සිනා වන ලසන්ත සසින් යන අය මෙසේ කීය .
මම මස්සිනාව බලන්න හිර ගෙදරට ගිහින් නැහැ ඒත් දුරකථන මගින් කතා කරනවා මොවුන් ගෙන යන විට ‍පොලිස් ආරක්ෂාව තිබුණා නම් මෙම මරණ සිදු වන්නේ නැහැ .
අපට සාධාරණයක් ඉෂ්ට කර දෙන්න කියලා ඉල්ලනවා මියගිය වාද්දුව පතිරගේ කැළුම් ප්‍රියනාත් පෙරේරා යන අයගේ බිරිඳ වන ඉෂානි මධුෂානි යන අය සාක්ෂි දෙමින් මෙසේ කීවාය .
මිය ගොස් ඇත්තේ මගේ නීත්‍යානුකූල සැමියායි අපට දරුවන් දෙදෙනකු සිටිනවා පුතාට අවුරුදු පහයි දුවට අවුරුදු 2යි මොහු බන්ධනාගාර ගත කර සිටිනුයේ මිනීමැරුම් නඩුවකට අදාළවයි මම සැමියාව බලන්න ජනවාරි මාසයෙ දිනක් ගියා ඔහු හැමදාම රාත්‍රියට මට දුරකථනයෙන් කතා කරනවා වැඩියෙන් කතා කරන්නේ දරුවන් සමගයි .
26 වැනිදා රාත්‍රියේත් කථා කළා අපි 27 වැනිදා කඩුවෙල උසාවියට වී බලා සිටියේ මොහු ගෙන එනතුරුයි එහිදී මොහුට වෙඩි තබා ඇතැයි දැන ගන්නට ලැබුණා කඩුවෙල උසාවියෙන් මුලින්ම මොහුව යවා තිබුණේ වැලිකඩ බන්ධනාගාරයටයි එහි ආරක්ෂාව මදි බව පවසමින් කළුතර බන්ධනාගාරයට යවා තිබුණා මෙම ප්‍රහාරයෙන් මියගිය බන්ධනාගාර ජේලර් බණ්ඩාර විජේරත්න මහතාගේ පුතු වන තරිඳු විජේරත්න බණ්ඩාර යන අය සාක්ෂි දෙමින් මෙසේ කීය .
තාත්තා සේවය කළේ කළුතර බන්ධනාගාරයේයි සිද්ධිය වූ දින තාත්තා මාවත් නංගිවත් වාද්දුව දුම්රිය ස්ථානයට ගෙනවිත් ඇරලවා බන්ධනාගාරයට ගියා .
පසුව තාත්තාට වෙඩි වැදී ඇතැයි දැන ගන්නට ලැබුණා මා රෝහලට පැමිණ තාත්තාගේ මළ සිරුර හඳුනා ගත්තා මිය ගිය බන්ධනාගාර නියාමක ෆර්ම්ෆර් ධර්මලිංගම් යන අයගේ පියා වන පර්ලිංගම් ෂිවානන්දන් යන අයද එහිදී සාක්ෂි දුන්නේය .
බන්ධනාගාරයේ කිසිදු නිලධාරියෙකු මෙදින සාක්ෂි දීමට පැමිණ නොසිටි අතර සාක්ෂි ලබාදීමට පැමිණෙන ලෙස ඔවුනට දැනුම් දුන්නාදැයි විනිසුරුවරිය ‍පොලිසියෙන් ප්‍රශ්න කළාය .
ඔවුනට දැනුම් දී ඇති බව උතුරු කළුතර ‍පොලිසියේ නිලධාරීන් අධිකරණයට ප්‍රකාශ කරන ලදී .
වෙඩි වැදුණු බස් රථය රජයේ රස පරික්ෂකවරයාගේ පරීක්ෂාවට භාජනය වී ඇති හෙයින් එම බස් රජය බන්ධනාගාරයට මුදා හරින ලෙසට නියෝග කරන ලෙස ‍පොලිසිය කළ ඉල්ලීමට විනිසුරුවරිය ඉඩ ලබා දුන්නාය .
මේ අතර ජංගම දුරකථන කීපයක් පිළිබඳව තොරතුරු ලබා ගැනීම සඳහා අදාළ දුරකථන සමාගම්වලට නියෝගයක් නිකුත් කරන ලෙසට ‍පොලිසිය කළ ඉල්ලීමටද විනිසුරුවරිය ඉඩ ලබා දුන්නාය .
මතුගම ‍පොලිස් ස්ථානාධිපති චන්ද්‍ර පද්මලාල් හා උතුරු කළුතර ‍පොලිස් ස්ථානාධිපති සාවින්ද අමරසේකර යන මහත්වරු මෙහිදි සාක්ෂි මෙහෙය වූහ .
මෙහි වැඩිදුර විභාගය මාර්තු මස 24 වන දිනට කල් තබන ලදී .
මාතලේ නගරය ආසන්නයේ ගොඩනැගිල්ලක් අලුත්වැඩියා කරමින් සිටි පුද්ගලයෙකු අධිබලැති විදුලි රැහැනක ගැටී අද උදෑසන මිය ගොස් තිබෙනවා පොලිසිය සදහන් කළේ අදාළ පුද්ගලයා රෝහල් ගත කිරීමෙන් අනතුරුව මිය ගොස් ඇති බවයි ඔහු මාතලේ මෝලන්දපිටිය ප්‍රදේශයේ පදිංචි 26 හැවිරිදි පුද්ගලයෙක් .
වවුනියාව මහාරෝහලේ විදුලි සෝපානයක් අකි‍්‍රය වීම නිසා රෝගීන් බැලීමට පැමිණි පුද්ගලයන් 07 දෙනෙකු එහි සිරවුණු අවස්ථාවේදී එම පිරිස මුදවා ගැනීමට එම රෝහලේ අදාළ බලධාරීන්ට විනාඩි 40කට අධික කාලයක් ගතවීම සම්බන්ධයෙන් පරීක්ෂණයක් පවත්වන ලෙස එම සිදුවීමට මුහුණ දුන් පිරිස රෝහල් බලධාරීන්ගෙන් ඉල්ලීම් කර තිබේ පසුගිය 18 වැනිදා 4 වැනි වාට්ටුව දක්වා ගමන් කිරීමේදී එම විදුලි සෝපානය මහල් දෙකක් අතර සිරවී ඇත එම අවස්ථාවේදී විදුලි සෝපානය තුළ සිටි පිරිස හදිසි ඇමතුම් බොත්තම ඔබා ඒ පිළිබඳව සංඥා කළත් විදුලි සෝපානය බාර කිසිවෙකු එම ස්ථානයට පැමිණ නොමැත එමෙන්ම සෝපානය තුළ වූ හදිසි ඇමතුම් අංක දෙකටම දුරකථන ඇමතුම් ලබා දුන්නද එය කොළඹ පිහිටි විදුලි සෝපාන සමාගමක දුරකතන අංක බව සිද්ධියට මුහුණ දුන් පිරිස පවසති .
නමුත් දුරකතනයට පිළිතුරු දුන් තැනැත්තා වහාම ඒ බව වවුනියාව රෝහල වෙත දැනුම් දී ඇති අතර ඔහු සෝපානය තුළ සිිවී සිටි පුද්ගලයන්ට දුරකතනය ඔස්සේ උපදෙස් දෙමින් සහාය වී ඇත මේ අතර හදිසි නලාව නොනවත්වාම විනාඩි හතළිහක් පමණ එක දිගටම නාද වන විට එම රෝහලේ සේවිකාවක් විසින් විදුලි සෝපාන බාර නිලධාරියාට ඒ බව දැනුම් දී ඇති අතර ඔහු ඒ පිළිබඳව සැලකිල්ලක් නොදක්වමින් ජංගම දුරකථනය ඔස්සේ ඇමතුමක යෙදී ඇති බව වාර්තා වේ .
පසුව විදුලි සෝපාන බාර නිලධාරියා පැමිණ තවත් පිරිසකගේ උදව් ඇතිව විදුලි සෝපානයේ දොරෙන් කුඩා සිදුරක් මතු කරගෙන එම සිදුර ඔස්සේ ඇතුළේ සිර වී සිටි පුද්ගලයන් 07 දෙනාම ඉවතට ඇද ගැනීමට හැකි වී තිබේ .
මේ නිසා සෝපානය ඇතුළේ සිරවී සිටි පුද්ගලයන්ට හුස්ම ගැනීමේ අපහසුතාවයන්ටද මුහුණ දීමට සිදුවී ඇති අතර විදුලි සෝපානය බාර නිලධාරියා හදිසි අවස්ථාවේදී ඔහුගේ රාජකාරිය පැහැර ඇති බව සිරවී සිටි පිරිස රෝහල් බලධාරීන්ට දැනුම් දී ඇත .
ජීනිවාහිදී අධිකරණ යාන්ත්‍රණයක් සඳහා විශේෂ උපදේශක කාර්ය මණ්ඩලය විදේශ විනිසුරුවරුන්ගේ අධීක්ෂණය යටතේ සිදු විය යුතු බවට විදෙස් අමාත්‍ය මංගල සමරවීර මහතා තම එකඟත්වය ප්‍රකාශ කර රට අභ්‍යන්තරයේ එයට ඔහුගේ විරුද්ධත්වය පළ කිරීමෙන් අද වන විට කුඩා දරුවෙක් බවට පත්ව ඇතැයි සමාජවාදී ජනතා පෙරමුණේ ප්‍රධාන ලේකම් නීතිඥ රාජා කොල්ලුරේ මහතා පවසයි .
අද 20 පැවති මාධ්‍ය හමුවකට එක් වෙමින් ඔහු මේ බව කියා සිටියේ ය .
විදෙස් ප්‍රතිපත්ති සම්බන්ධයෙන් අමාත්‍ය මංගල සමරවීර මහතා පරස්පර විරෝධී මත දරන බවත් ඔහු වෙනත් ආයතනවල අවශ්‍යතාවය අනුව ක්‍රියාකරන බවට සැක මතු වන බවත් කොල්ලුරේ මහතා වැඩි දුරටත් පැවසීය .
කෙසේ වුවත් අද වන විට රජය ණය ගෙවීම් සම්බන්ධයෙන් ජාතික සම්පත් විකිණීමේ කර්තව්‍යයකට යොමු ව ඇති බවත් මුදල් අමාත්‍යවරයා මේ බව පවසමින් ජනතාව බිය වද්දමින් රාජ්‍ය දේපළ සියල්ල පෞද්ගලීකරණයට නතු කරමින් සිටින බවටත් කොල්ලුරේ මහතා චෝදනා කර සිටියේ ය .
එළැඹෙන සිංහල හින්දු අලුත් අවුරුදු උත්සව කාලයේ දී සහල් ඇතුළු අත්‍යාවශ්‍ය භාණ්ඩ කිසිවක හිඟයක් ඇතිවීමට ඉඩ නොතබන බව සහ සහල් මිල තව දුරටත් අඩුකරන බව කර්මාන්ත හා වාණිජ කටයුතු අමාත්‍යාංශය පවසයි .
ඉදිරියේදී දේශීය වී තොග ලැබෙන බැවින් තවදුරටත් සහල් මිල අඩුකළ හැකි බවද එම අමාත්‍යාංශය වැඩිදුරටත් සඳහන් කරයි .
කොළඹ රථවාහන තදබදය අවම කිරීමේ අරමුණින් නියමු ව්‍යාපෘතියක් ලෙස අත්හදා බැලූ බස් රථ සඳහා ප්‍රමුඛතා මංතීරුව හඳුන්වාදීමේ වැඩසටහන ඉදිරියටත් ක්‍රියාත්මක කරන්නේ ද යන්න සම්බන්ධයෙන් අද 20 සවස තීරණය කරන බව මාර්ග සංවර්ධන අධිකාරිය පවසයි මහ නගර හා බස්නාහිර සංවර්ධන අමාත්‍ය පාඨලී චම්පික රණවක මහතා සහ මාර්ග සංවර්ධන අධිකාරියේ නිලධාරීන් ඇතුළු පිරිසක් සමග එම සාකච්ඡාව පැවැත්වීමට නියමිත බවත් දැනට ලැබී ඇති වාර්තා අනුව බස් රථ සඳහා රාජගිරිය මංසන්ධියේ සිට ආයුර්වේද මංසන්ධිය දක්වා ක්‍රියාත්මක කළ ප්‍රමුඛතා මංතීරු වැඩපිළිවෙළ සාර්ථක බවත් මාර්ග සංවර්ධන අධිකාරියේ අධිවේගී මාර්ග සැලසුම් නියෝජ්‍ය අධ්‍යක්ෂ සමන් විදානපතිරණගේ මහතා පැවසීය .
පසුගිය මාර්තු 12 වැනිදා සිට සතියක කාලයක් මෙම වැඩසටහන ක්‍රියාත්මක කෙරුණු අතර මුල් දිනවලදී වෙනත් වාහන බස් මංතීරුවට ඇතුළු කළද ක්‍රමයෙන් එම වැඩපිළිවෙළට නැඹුරුවූ රියදුරන් විනයක් සහිතව ධාවනය කළ අයුරු දැකිය හැකිවූ බවද ඒ මහතා කීවේය එමෙන්ම සතියේ දිනවල පෙරවරුවේ වෙනදා එම පෙදෙසේ ඇතිවන රථවාහන තදබදය අවම මට්මක පැවැති බවට තමාට බොහෝ පිරිසක් දැනුම් දුන් බවද ඒ මහතා කීවේය .
tweet බංගලාදේශ ක්‍රිකට් කණ්ඩායම ශ්‍රී ලංකාවට එරෙහිව පළමු ටෙස්ට් තරග ජයග්‍රහණය මීට ටික වේලාවකට පෙර වාර්තා කළේය .
එම ජයග්‍රහණය බංගලාදේශයට වඩා සුවිශේෂී වන්නේ මෙම තරගය ඔවුන්ගේ 100 වැනි ටෙස්ට් තරගය වූ නිසයි අද ජයග්‍රහණය සඳහා ලකුණු 191 ක ඉලක්යක් හඹා ගිය බංගලාදේශ ක්‍රීඩකයින් කඩුලු 4ක් ඉතිරිව තිබියදී ජයග්‍රාහී සීමාව පසු කළේය බංගලාදේශයට ශ්‍රී ලංකාවට එරෙහිව ටෙස්ට් තරග ජයග්‍රහණයක් සඳහා වසර 16 ක් බලා සිටීමට සිදුවිය මෙම ජයග්‍රහණයේ තවත් විශේෂත්වයක් වන්නේ බංගලාදේශ කණ්ඩායමේ ප්‍රධාන පුහුණුකරු සහ පිතිකරුවන්ගේ පුහුණුකරු ලෙස ශ්‍රීලංකීක ක්‍රීඩකයින් දෙපලක් වන චන්දික හතුරුසිංහ සහ තිලාන් සමරවීර කටයුතු කිරීමයි .
පළමු ඉනිම ක්‍රීඩා කළ ශ්‍රී ලංකා කණ්ඩයම සියලු දෙනා දැවී ලකුණු 338 ක් රැස් කළ අතර ඊට පිළිතුරු පළමු ඉනිම ක්‍රීඩා කළ බංගලාදේශ ක්‍රීඩකයින් සියලු දෙනා දැවී රැස් කළ ලකුණු සංඛ්‍යාව 467 කි තරගය අද 5 වැනි දිනය සඳහා ආරම්භ කරන විට දෙවැනි ඉනිම ක්‍රීඩා කරමින් සිටි ශ්‍රීලංකා කණ්ඩායම කඩුලු 8 ක් දැවී ලකුණු 268 ක් රැස් කර ගෙන සිටියේය ශ්‍රීලංකා කණ්ඩායම දෙවැනි ඉනිම සියලු දෙනා දැවී ලකුණු 319 ක් රැස් කළේය .
ජයග්‍රහණය සඳහා ලකුණු 191 ක ඉලක්යක් වෙනුවෙන් පිටියට පිවිසි බංගලාදේශයේ පළමු කඩුලු 2 ලකුණු 22 ක් තුළදී බිඳ වැටුණි .
තමීම් ඉක්බාල් ලකුණු 82 ක් රැස් කළ අතර සෞම්‍ය සාකර් ලකුණු 10 යි ශබීර් රහමන් ලකුණු 41 ක් රැස් කළේය .
ඒ අනුව දෙරට අතර පැවති තරග දෙකකින් සමන්විත ටෙස්ට් තරගාවලිය තරග 1 1ක්ලෙස ජය පරාජයෙන් තොරව අවසන් විය ගාල්ලේදී පැවති පළමු ටෙස්ට් තරගයේ ජය ශ්‍රී ලංකාවට හිමිවිය .
මෙරටට පැමිණ සිටින චීන ආරක්ෂක අමාත්‍ය සහ රාජ්‍ය උපදේශක ජෙනරාල් චෑන්ග් වන්ක්වාන් මහතා ජනාධිපති මෛත්‍රිපාල සිරිසේන මහතා හමුවී තිබේ .
චීන ආරක්ෂක අමාත්‍යවරයා සහ ජනාධිපතිවරයා අතර හමුව අද 20 පෙරවරුවේ ජනාධිපති නිල නිවසේදී සිදු වූ බවයි .
ජනාධිපති මාධ්‍ය අංශය සඳහන් කළේය .
ශ්‍රී ලංකාව සහ චීනය අතර පවත්නා දීර්ඝ කාලීන සබඳතාව මෙහිදී සිහිපත් කළ ජනාධිපතිවරයා මෙරට ස්වාධිනත්වයට සහ ජාතික ආරක්ෂාවට චීනයෙන් ලැබෙන සහය අගය කොට තිබේ .
දීර්ඝ කාලයක සිට මෙරට ආරක්ෂක හමුදාවන් සඳහා චීනයෙන් ලබා දෙන පුහුණු අවස්ථා පිළිබඳ ස්තූතිය පළ කළ ජනාධිපතිවරයා එම පුහුණු අවස්ථා අඛණ්ඩව ලබා දෙනු ඇති බවට ද විශ්වාසය පළ කළ බව ජනාධිපති මාධ්‍ය අංශය සඳහන් කළේය .
දෙරට තුළ පවතින මිත්‍රශිලී සබඳතාව හේතුවෙන් ගිවිසුම් රැසකට එළඹෙන බව සඳහන් කළ ජනාධිපතිවරයා ප්‍රකාශ කර ඇත්තේ එම කිසිදු ගිවිසුමක් මගින් මෙරට අභිමානයට ස්වාධීනත්වයට සහ ජාතික ආරක්ෂාවට හානියක් සිදු නොවන බවය .
එහිදී අදහස් දක්වමින් චීන ආරක්ෂක අමාත්‍ය චෑන්ග් චන්ක්වාන් මහතා ප්‍රකාශ කර ඇත්තේ වත්මන් ජනාධිපතිවරයා යටතේ ශ්‍රී ලංකාව ආර්ථික සාමාජිය සහ ජනතා සුභසිද්ධිය සඳහා ශක්තිමත් පදනමක් වැටී ඇති බවය .
ශ්‍රී ලංකාව සහ චීනය අතර තානාපති සබඳතා ආරම්භ කර වසර 60ක් වැනි කාලයක් ගතව ඇති අතර එම සබඳතා තවදුරටත් ශක්තිමත් කර ගැනිම තම රටේ අරමුණ බව ද චීන ආරක්ෂක අමාත්‍යවරයා මෙහිදී ප්‍රකාශ කර තිබේ .
දුම්රිය දෙපාර්තමේන්තුව නව දුම්රිය එන්ජින් සහ බලවේග කට්ටල ඇණවුම් කරයි 11 44 Mar 5 2017364 2 දුම්රිය මගී ජනතාවගේ ගමනාගමන පහසුකම් වැඩිදියුණු කිරීමේ වැඩපිළිවෙළ යටතේ නව දුම්රිය එන්ජින් 10ක් සහ බලවේග කට්ටල 6ක් දුම්රිය දෙපාර්තමේන්තුවට මිලදී ගැනීමට අවශ්‍ය කටයුතු මේ වන විට සිදුකර ඇත .
ඉන්දියාවේ නිෂ්පාදිත මෙම දුම්රිය එන්ජින් සහ බලවේග කට්ටල මිලදී ගැනීම සඳහා වූ අවබෝධතා ගිවිසුම අත්සන් කිරීම දුම්රිය සාමාන්‍යාධිකාරී බී ඒ පී ආරියරත්න සහ නිෂ්පාදන සමාගමේ විධායක අධ්‍යක්ෂ පුනීත් කුමාර් යන මහත්වරුන් විසින් පසුගිය දා සිදුකරන ලදී මේ සඳහා අදාළ මුදල ඉන්දියානු සහන ණය ව්‍යාපෘතිය යටතේ ශී‍්‍ර ලංකාවට ප‍්‍රදානය කර ඇත .
ම‍ෙ වන විට දුම්රිය දෙපාර්තමේන්තුව සතුව පවතින දුම්රිය එන්ජින්වලින් 55 ක් වසර 30ක සේවා කාලයක් ඉකුත් වී ඇති බැවින් සහ දුම්රිය මැදිරි 250ක් පමණ වසර 25ක් පමණ පැරණි වී තිබීම නිසා නව දුම්රිය එන්ජින් සහ බලවේග කට්ටල කඩිනමින් මිලදී ගැනීමට දෙපාර්තමේන්තුව තීරණය කල බව මෙම අවස්ථාවේදී දුම්රිය සාමාන්‍යාධිකාරී ආරියරත්න මහතා පැවසීය .
වසර 1 ½ පමණ කාලයක් තුළදී මෙම නව දුම්රිය එන්ජින් සහ බලවේග කට්ටල නිෂ්පාදනය කොට ශී‍්‍ර ලංකාවට ගෙන්වා ගැනීමට හැකි බවද ඒ මහාතා මෙහිදී වැඩිදුරටත් සඳහන් කළේය .
බලංගොඩට නොදුරු මැද්දේකන්ද ප‍්‍රදේශයේ පනාන අළු ගල් ලෙන තුළ සිදු කරගෙන යන පුරාවිද්‍යා කැණීම්වලින් අදින් වසර පන්දහස් පන්සියයකට පෙර එහි ජීවත් වුණු මානවයින්ගේ දරුවන්ගේ බවට විශ්වාස කළ හැකි දත් කිහිපයක් හමුවී ඇති බව කැළණිය විශ්වවිද්‍යාලයේ පශ්චාත් පුරා විද්‍යා අංශ ප‍්‍රධානී ජ්‍යෙෂ්ඨ මහාචාර්ය රාජ් සෝම දේව මහතා සඳහන් කළේය .
එම මිනිස් දත් දන්ත විශේෂඥ වෛද්‍යවරු විසින් පරීක්ෂා කිරීමෙන් අනතුරුව ඒවා වයස අවුරුදු එක හමාරේ සිට වයස අවුරුදු දොළහ දක්වා දරුවන්ගේ දත් බව තහවුරු කළ බව මහාචාර්ය රාජ් සෝමදේව මහතා පවසයි .
මෙම දත් දරුවන් සිව් දෙනෙකුට අයත් චාර්වක හා පුරශ්චාර්වක දත් බව දන්ත විශේෂඥයින් විසින් හඳුනා ගෙන ඇත .
පසුගිය වසරේ මෙම ගල් ලෙන තුළින් හමුවූ මෝර දත් ඇතුළු පුරා වස්තු ඇමරිකාවේ ෆොරීඩා විද්‍යාගාරයට යවා කාල නිර්ණය කිරීමෙන් අනතුරුව ඒවා නිසැක වශයෙන්ම වසර 5 500කට වඩා ඉපැරණි බව තහවුරු වී තිබේ .
මෙම ගල්ලෙන තුළ සිදුකරන ලද කැණීම්වලදී සුදු පැහැ වර්ණ ගැන්වූ මැටි බෝල සහ සන්නිවේදන සංකේත ආදියද හමු වී ඇත .
ඒ මගින් මෙහි ජීවත් වුණු මානවයා උසස් බුද්ධි මට්ටමක සිටි බව පෙන්නුම් වන බව මහාචාර්ය රාජ් සෝමදේව මහතා සඳහන් කරයි .
මහාචාර්ය රාජ් සෝමදේව මහතා ඇතුළු කැළණිය විශ්වවිද්‍යාලයේ සිසු සිසුවියන් දස දෙනෙකු මෙම කැණීම් කටයුතුවල නිරතව සිටිති .
ආයුර්වේද වෛද්‍යවරියකගේ රන් මාලයක් කොල්ලකා පළා යමින් සිටියදී වෙඩි වැදීමෙන් පසු අත්අඩංගුවට ගැනුණු සැකකරුවන් දෙදෙනා සම්බන්ධයෙන් විමර්ශන කටයුතු සිදුකළ හලාවත පොලිසියේ අපරාධ අංශයේ ස්ථානාධිපති පොලිස් පරීක්ෂක තේමිය මෙන්ඩිස් හදිසියේ මියගොස් තිබෙනවා .
සිද්ධිය සම්බන්ධයෙන් විමර්ශන සිදුකරමින් සිටින අතරතුර අද දහවල් හෘදයාබාධයකට ලක්වීමකින් මොහු ජීවිතක්ෂයට පත්වූ බවයි හලාවත පොලිසියේ උසස් නිලධාරියෙකු කියා සිටියේ .
හලාවත ආරච්චිකට්ටුව ප්‍රදේශයේදී මෙම වෛද්‍යවරිය සැමියා හා දරුවා සමඟ යතුරුපැදියකින් යමින් සිටියදී තවත් යතුරුපැදියකින් පැමිණි කොල්ලකරුවන් දෙදෙනා රන් මාලය කොල්ලකා පලාගියේ අද උදෑසන 7 20 ට පමණයි .
අනතුරුව වෛද්‍යවරියගේ සැමියා සහ ප්‍රදේශවාසීන් ඔවුන් ලුහුබැඳ ගොස් ඇති අතර ප්‍රදේශවාසීන් කළ දැනුම්දීමකින් පසු ආරච්චිකට්ටුව ප්‍රදේශයේ මාර්ග ආරක්ෂාවේ යෙදී සිටි පොලිස් නිලධාරීන් දෙදෙනෙකු ද ඔවුන් ලුහුබැඳ තිබෙනවා .
එහෙත් පොලිස් අණ නොතකා යාම හේතුවෙන් බත්තුළුඔය පාලම අසලදී සැකකරුවන්ට වෙඩි තබා ඇති අතර එහිදි එක් කොල්ලකරුවෙකුගේ පාදයකට හානි සිදුවුණා වෙඩි වැදීමෙන් පසුව ද නොනවත්වා ධාවනය කළ යතුරුපැදිය කීරියන්කල්ලිය ඇඟලුම් කම්හලක් අසලදී එහි සේවිකාවකගේ ශරීරයේ ගැටී අනතුරට ලක්වූ අතර එහිදී තුවාල ලැබූ ඇය හලාවත රෝහලට ඇතුළත් කෙරුණු බවයි හිරු වාර්තාකරු කියා සිටියේ .
පසුව පොලිසිය එම ස්ථානයේ දී කොල්ලකරුවන් දෙදෙනා අත්අඩංගුවට ගත් අතර අනතුරුව ඔවුන් ද ඇතුළත් කෙරුණේ හලාවත රෝහලටයි .
මීට පෙර අවස්ථා රැසකදී ප්‍රදේශයේ සිදුවූ කොල්ලකල්ලි ක්‍රියාකාරකම් පිටුපස මෙම කොල්ලකරුවන් දෙදෙනා ඇතුළු සංවිධානාත්මක කණ්ඩායමක් සිටී ද යන්න පිළිබඳව සෙවීමට පොලිසිය විමර්ශනයක් ආරම්භ කර තිබෙනවා .
රණවිරුවන්ට එරෙහිව එල්ල කෙරෙන යුද අපරාධ චෝදනා නිෂ්ප්‍රභ කිරීම සඳහා ගොනුකළ කරුණුමය හා නීතිමය තර්ක ඇතුළත් විරුවන්ගේ විත්ති වාචකය නම් විද්වත් වාර්තාව හෙට 20 ශ්‍රී ලංකාවේ එක්සත් ජාතීන්ගේ නිත්‍ය නියෝජිත සුභිනේ හැන්ඩි මහතාට භාර දීමට නියමිතව ඇත .
රියද් අද්මිරාල් සරත් වීරසේකර මහතා ඇතුළු විද්වතුන් පිරිසකගේ සහභාගිත්වයෙන් මෙම වාර්තාව භාරදීම හෙට උදේ 11ට තුම්මුල්‍ලේ පිහිටි එක්සත් ජාතීන්ගේ සංවිධාන කාර්යාලයේදී සිදුකිරීමට නියමිතය .
එක්සත් ජාතීන්ගේ නිත්‍ය නියෝජිතයාට වාර්තාව ලබාදීමට පෙරාතුව හෙට උදේ 10ට මෙම වාර්තාව පාර්ලිමේන්තුවේ සභාගත කිරීම සඳහා ඒකාබද්ධ විපක්ෂයේ නායක දිනේෂ් ගුණවර්ධන මහතාට භාර දීමටද නියමිතව ඇත රන්මලී සෝමසිරි .
කොරියානු භාෂා ප්‍රවීණතා විභාගය සඳහා අයදුම්කරුවන් 22 905 දෙනෙකු ඉල්ලුම්පත් භාර දී තිබෙනවා අයදුම්පත් භාර ගැනීම පසුගිය 17 වන දායින් අවසන් කෙරුණු අතර එය මධ්‍යස්ථාන 19කදී සිදුකෙරුණා ඒ සඳහා මෙවර වැඩිම අයදුම්පත් ප්‍රමාණයක් ලැබී ඇත්තේ තංගල්ල ප්‍රදේශයෙන් එම අයදුම්පත් ප්‍රමාණය 3388ක් විභාග පැවැත්වෙන ස්ථානය සහ කාලවකවානු පිළිබදව පසුව දැනුම් දීම් සිදුකරන බවයි විදේශ සේවා නියුක්ති කාර්යාංශය සඳහන් කළේ .
මේ වන විට ශ්‍රී ලාංකිකයන් 30 000ක් පමණ දකුණු කොරියාවේ රැකියාවල නිරත වනවා .
ශ්‍රී ලංකාවට සහාය දක්‌වමින් ඇමරිකා එක්‌සත් ජනපදය විසින් එක්‌සත් ජාතීන්ගේ මානව හිමිකම් මණ්‌ඩලයේදී යෝජනා කෙටුම්පතක්‌ පසුගියදා සභාගත කර ඇත .
ශ්‍රී ලංකාවේ සංහිඳියාව සහ සාමයට සහායවීම සඳහා මෙම යෝජනාවට සම අනුග්‍රහය දක්‌වන ලෙසට එක්‌සත් ජාතීන්ගේ අනෙකුත් සාමාජික රටවලටත් ඇමරිකාව ආරාධනා කර ඇත .
සියලු ශ්‍රී ලාංකික ජනතාවට තිරසාර සාමය සහ යුක්‌තිය ඉටු කරලීමට ඇමරිකාව විසින් කරන කැපවීම පිළිබිඹු කරමින් ශ්‍රී ලංකාවට හිතවත් මෙම යෝජනාව සභාගත කළ බව ඇමරිකානු රාජ්‍ය දෙපාර්තමේන්තුවේ වැඩබලන මාධ්‍ය ප්‍රකාශක මාර්ක්‌ සී ටෝනර් මහතා ප්‍රකාශ කර සිටී .
හොරණ බුලත්සිංහල ප්‍රධාන මාර්ගයේ නාරගල පාළම යට තිබී පුද්ගල මළ සිරුරක් හමුවී තිබේ .
පොලිස් හදිසි ඇමතුම් අංකයට ලද තොරතුරක් මත අදාළ මළ සිරුර සොයාගත් බව පොලිසිය පැවසුවේය .
මියගිය පුද්ගලයාගේ අනන්‍යතාවය මෙතෙක් හඳුනාගෙන නැත මෘත ශරීරය පිළිබඳ මහේස්ත්‍රාත් පරීක්ෂණය අද 20 සිදු කිරීමට නියමිත .
අතර බුලත්සිංහල පොලිසිය මේ පිළිබඳ වැඩිදුර විමර්ශන සිදු කරයි .
මාලබේ පෞද්ගලික වෛද්‍ය විද්‍යාලයට එරෙහිව රජයේ වෛද්‍ය නිලධාරීන්ගේ සංගමය ඇතුළු මාලබේ පෞද්ගලික වෛද්‍ය විද්‍යාලයට එරෙහි සංගම් කිහිපයක් ඒකාබද්ධව පැවැත් වූ විරෝධතා පා ගමනක් කොළඹ ජාතික රෝහල අසල සිට කොළඹ විහාර මහාදේවී උද්‍යානය දක්වා අද 03 පැවැත්වීය .
මුහුදු කොල්ලකරුවන්ගේ ග්‍රහණයෙන් මිදුණූ නෞකාවේ සිටි නිලධාරීන් හා ශ්‍රී ලාංකිකයින් පිළිගැනීමේ උත්සවයක් අද සෝමාලියාවේ බොසාසෝ වරායේදී පැවැත්වීය .
ඒරිස් 13 නැමැති ඉන්ධන ප්‍රවාහන නෞකාව සොමාලියානු කොල්ලකරුවන්ගේ ග්‍රහනයෙන් මුදා ගැනීමෙන් පසු පෙරේදා බොසාසෝ වරායට ළඟා විය ඔවුන් පිළිගැනීමේ උත්සවයක් අද එම වරායේදී පැවැත්වීය .
ශ්‍රී ලංකා නීතිඥ සංගමය නීති ආධාර කොමිෂන් සභාව සමග එක්ව සංවිධානය කරනු ලබන ජාතික නීති සතිය 2017 සමාරම්භක උත්සවය අග්‍රාමාත්‍ය රනිල් වික්‍රමසිංහ මහතාගේ ප්‍රධානත්වයෙන් අද 03 කොළඹ ශ්‍රී ලංකා නීතිඥ සංගම් ශ්‍රවණාගාරයේදී පැවැත්විය එම අවස්ථාවේදී අග්‍රාමාත්‍ය රනිල් වික්‍රමසිංහ මහතා සමග අධිකරණ සහ බුද්ධශාසන අමාත්‍ය විජයදාස රාජපක්ෂ මහතා සුහද කතාබහක නිරතවූ අයුරු නව අගවිනිසුරු ප්‍රියසාද් ඩෙප් නීතිපති ජයන්ත ජයසුරිය නීතිඥ සංගමයේ සභාපති නීතිඥ ජෙෆ්රි අලගරත්නම් යන මහත්වරු පිරිසක් ජායරුපයේ සිටිති .
බලංගොඩ පින්නවල පොලිස් බල ප‍්‍රදේශයට අයත් මැද්දේගම ප‍්‍රදේශයේ කෙසෙල් වගාවක් සිදු කරන මුවාවෙන් සරුසාර කංසා වගාවක් සිදු කළ පුද්ගලයකු සමග ඔහු සතුව තිබී මෙරට නිෂ්පාදිත තුවක්කුවක් පින්නවල පොලිසිය මගින් අත්අඩංගුවට ගෙන තිබේ මෙම වාගාව තුළ තිබී සරුවට වැවුණු කංසා පැළ දෙසිය තුනක් පොලිසිය විසින් ගලවාගෙන ඇති අතර වගාව සිදු කළ පුද්ගලයා බලංගොඩ මහේස්ත‍්‍රත් අධිකරණය වෙත ඉදිරිපත් කිරීමට නියමිතව තිබිණි මෙලෙස සැකපිට අත්තඩංගුවට ගෙන ඇත්තේ පින්නවල මැද්දෙගම පදිංචි හිබටු ඇල්ලහින්න වියනගේ අජිත් මදුරංග 29 හැවිදි අයෙකි .
පිළිකා සෛල මර්දනය කිරීමේ හැකියාවක් කරවිල ඇට සතුව ඇති බව පේරාදෙණිය විශ්වවිද්‍යාලය කරන ලද පර්යේෂණයකින් අනාවරණය වී තිබේ ෙසෙල විනාශ කර පිළිකා ව්‍යාප්තිය සම්පූර්ණයෙන්ම අඩාල කළ හැකි රසායනිකමය හැකියාවකින් කරවිල බිජ සමන්විත වන බව පර්යේෂණයේ නිරත පශු වෛද්‍ය පීඨයේ මහාචාර්ය ජයන්ත රාජපක්ෂ මහතා පැවැසීය කරවිල ඇට යොදාගනිමින් වර්ෂයක පමණ කාලයක් කරන ලද පර්යේෂණයේදී කරවිල ඇට තුළ ඇති ඇල්ෆා ස්ටියරික් ෆැටී ඇසිඩ් steric fatty acid රසායනය මගින් පිළිකා මර්දනය කළ හැකි බව අනාවරණය වූ බව පැවැසූ පශු ව්‍යාධවේද විද්‍යා දෙපාර්තමේන්තුවේ මහාචාර්ය ජයන්ත රාජපක්ෂ මහතා මෙසේ ප්‍රකාශ කළේය කාමිනාශක යෙදීමෙන් තොරවූ පිරිසිදු කරවිල බිජ යොදාගනිමින් මෙම පර්යේෂණය ආරම්භ කළා විවිධ සතුන් උපයෝගී කරගනිමින් මෙම ප්‍රතිකාරය ලබාදුන් අතර ඇල්ෆා ස්ටියරික් ෆැටී ඇස්ඩ්වලට පිළිකා ෙසෙල නැසීමේ හැකියාව ඇති බව තහවුරු වුණා දියවැඩියාව සඳහා උචිත ඖෂධයක් වශයෙන් කරවිල ජනතාව අතර ප්‍රචලිතව පවතින නමුත් කරවිල ඇට ආහාරයට ගැනීම බොහෝ දෙනෙකු සිදු කරන්නේ නැහැ නමුත් කරවිල කරල සම්පූර්ණයෙන්ම ඖෂධීය ගුණයෙන් යුක්තයි රුධිරයේ සීනි මට්ටම අඩු කිරීමේ හැකියාවක් කරවිල මදය සතුයි මෙම පර්යේෂණය සඳහා ඉතා පිරිසිදු කරවිල බිජ යොදා ගත්තා කෘමිනාශකවලින් තොර පිරිසිදු කරවිල බිජ කිලෝවක මිල රුපියල් හයදහසක් අට දහසක් අතර මිලක් වෙනවා නිපදවන කරවිල බෙහෙත් කැප්සියුලයක් සඳහා කරවිල බිජ අටක් පමණ යෙදිය යුතුයි මෙම ඖෂධය අතුරු ප්‍රතිඵල නොමැති සම්පූර්ණයෙන්ම ඖෂධීය ගුණයෙන් යුතු කරල්මය ඖෂධයක් මහනුවර මහ රෝහ‍ලේ පිළිකා ප්‍රතිකාර ඒකකයේ රෝගීන් සඳහා මේ වන විට මෙම ප්‍රතිකාරය ලබාදෙනවා ඖෂධය මේ වන විට සාර්ථක වී ඇති බවත් ඉදිරියේදී මෙම නව හඳුන්වාදීම පේරාදෙණිය විශ්වවිද්‍යාලයේ වෛද්‍ය පීඨයට භාර දෙන බව මහාචාර්ය ජයන්ත රාජපක්ෂ මහතා වැඩිදුරටත් ප්‍රකාශ කළේය කරවිල ඇට උපයෝගී කරගනිමින් නිපදවූ කැප්සියුලය මහනුවර රෝහ‍ලේ ප්‍රතිකාර ලබන පිළිකා රෝගීන් සඳහා පිළිකා රෝග පිළිබඳ විශේෂඥ වෛද්‍ය මොහොමඩ් හිල්මි මහතාගේ අධීක්ෂණය යටත් සතියකට දෙවතාවක් ලබාදෙන බව මහාචාර්ය රොහාන් රාජපක්ෂ මහතා ප්‍රකාශ කළේය රසායනික ද්‍රව්‍යය නොයෙදූ කරවිල ඇට කිලෝ ග්‍රෑමයක් රුපියල් 6000 00ක් පමණ වන බවත් එක් කැප්සියුලයක් නිපදවීමට කරවිල ඇට 09ක් පමණ වැයවන බවත් කී මහාචාර්යවරයා රෝගීන්ට මෙම ප්‍රතිකාරය ලබාදෙන්නේ නොමි‍ලේ බවද පැවැසුවේය මෙම කරවිල ප්‍රතිකාරය දීර්ඝ කාලයක් අඛණ්ඩව ලබා ගත්තද ශරීරයට අහිතකර බලපෑම් කිසිවක් ඇති නොවන බවත් ඒ බවද පරීක්ෂණ මගින් තහවුරුව තිබෙන බවත් හෙතෙම කීය .
දඹුල්ල විශේෂ ආර්ථික මධ්‍යස්ථානයට රැගෙන එන බොහෝ එළවළුවල තොග කිලෝවක මිල ඉතිහාසයේ කවරදාටත් වඩා මේ දිනවල රුපියල් 5 20ක් අතර මිලකට පහත වැටී තිබේ වම්බටු එළබටු ගෝවා ලීක්ස් කැරට් දඹල රාබු ආදී එළවළු වර්ගවල මිල මෙසේ පහත වැටී ඇත එබැවින් එම එළවළු තොග වෙනත් අලෙවි මධ්‍යස්ථාන වෙත රැගෙන ගොස් අලෙවි කිරීමේ වැඩපිළිවෙළක් වහාම ඇතිකර එළවළු ගොවියා ආරක්ෂා කිරීමට කටයුතු කරන ලෙස මාත‍ලේ ඒකාබද්ධ ගොවි පදනමේ සභාපති සුනිල් රණවීර මහතා රජයෙන් ඉල්ලීමක් කරයි මෙම අතිරික්ත එළවළු තොග එසේ අලෙවි කරගත නොහැකි වුවහොත් ඉවත දැමීමට සිදුවීමෙන් ගොවියාගේ ආර්ථිකයට විශාල බලපෑමක් වනු ඇතැයිද ඒ මහතා කීය .
පසුගිය වසර 05 තුළ රත්නපුර දිස්‌ත්‍රික්‌කයේ මත් උවදුර ශීඝ්‍රයෙන් වර්ධනය වී ඇති බව ජනාධිපති ලේකම් කාර්යාලයීය මත්ද්‍රව්‍ය නිවාරණ වැඩසටහන අනාවාණය කරගෙන ඇත විශේෂයෙන් මෙම දිස්ත්‍රික්කය තුළ හෙරොයින් ගංජා මදන මෝදකය බාබුල් සහ අරක්‌කු පාවිච්චිය ශීඝ්‍රයෙන්වර්ධනය වී ඇති බව වාර්තාවේ විශේෂයෙන් රත්නපුර දිස්‌ත්‍රික්‌කයේ ඇඹිලිපිටිය උඩවලව රත්නපුර ඇලපාත බලංගොඩ ඇහැලියගොඩ කුරුවිට පැල්මඩුල්ල නිවිතිගල යන ප්‍රදේශවල මත්ද්‍රව්‍ය පාවිච්චිය වැඩි වශයෙන් සිදුකෙරෙන බව කියැවේ .
ලොව සතුටින් ජීවත්විය හැකි රටවල් අතුරින් ශ්‍රී ලංකාවට 120 වන ස්ථානය හිමිව තිබේ මේ බව හෙළිවන්නේ 2017 ලොව සතුටින්ම ජීවත්විය හැකි රටවල් පිළිබඳ දර්ශකයට අනුවයි එක්සත් ජාතීන් දියත්කරන තිරසර සංවර්ධන ප්‍රතිකර්ම ජාලය විසින් මෙම දර්ශකය එළිදැක්විය මෙවර දර්ශකයේ ශ්‍රී ලංකාවට 120වන ස්ථානය හිමිව ඇති අතර එය පසුගිය වසරට සාපේක්ෂව ඒකක තුනක පසුභැසීමක් රටවල් 155 ක් අතුරින් මේ දර්ශකය සකස් කර ඇති අතර ඒ 2015 හා 2016 වසරවල එම රටවල පැවැති තත්ත්වය සැළකිල්ලට ගනිමින් ඒ අනුව ලොව සතුටින්ම ජීවත්විය හැකි රට බවට පත්ව ඇත්තේ නොර්වේ රාජ්‍යයයි දෙවන ස්ථානය ඩෙන්මර්කය හිමිකරගෙන ඇති අතර පසුගිය වසරේ ඔවුන් දර්ශකය පළමු ස්ථානය හිමිකර ගෙන සිටියේය අසල්වැසි ඉන්දියාව දර්ශකයේ 122 වන ස්ථානය පත්ව ඇති අතර එය පසුගිය වසරට සාපේක්ෂව ඒකක 5 පසුභැසීමකි එම දර්ශකයට අනුව ලොව අසතුටින්ම ජීවත්වන මිනිසුන් සිටින රට ලෙස බවට පත්ව ඇත්තේ මධ්‍යම අප්‍රිකානු ජනරජයයි .
ජාතික සම්මාන උලෙළ අද කොළඹ නෙළුම් පොකුණ රඟහලේදී පැවැත්විය ඒ ජනාධිපති මෛත්‍රීපාල සිරිසේන මහතාගේ ප්‍රධානත්වයෙනි මාතෘ භූමිය වෙනුවෙන් වි‍ශිෂ්ඨ මෙහෙවරක නිරත වූවන් උදෙසා ජාතික සම්මාන ප්‍රධානය කෙරෙන අතර මෙම සම්මාන ප්‍රධානෝත්සවය සංවිධානය කෙරෙන්නේ ජාතික වීර දිනයට සමගාමීවයි වසර 12කට පසු පැවති මෙම සම්මාන උලෙළේදි විවිධ ක්ෂේත්‍රයන්හී විශිෂ්ඨතා දැක්වූ පුරවැසියන් 89 දෙනෙකු ජනාධිපතිවරයා අතින් සම්මානයෙන් පිඳුම් ලැබුවේය ශ්‍රි ලාංකිකයෙකුට හිමි කර ගත හැකි ඉහළම සම්මානය වන ශ්‍රී ලංකාභිමාන්‍ය සම්මානය අභාවප්‍රාප්ත අචාර්ය පණ්ඩිත් ඩබ්ලිව් ඩී අමරදේවයන්ට පිරිනැමුවේය එම සම්මානය අචාර්ය පණ්ඩිත් ඩබ්ලිව් ඩී අමරදේවයන්ගේ බිරිඳ විසින් භාරගනු ලැබිණි දේශමාන්‍ය දේශබන්ධු විද්‍යා ජෝති කලා කීර්ති ශ්‍රී ලංකා ශිඛාමණී විද්‍යානිධි කලාශූරි වැනි ජාතික සම්මාන මෙහිදී පිරිනැමුවේය ශ්‍රී ලංකිකයින් හා පොදුවේ මානව වර්ගයා උදෙසා සිදුකරනු ලබන වි‍ශිෂ්ඨ සේවය අගයමින් ශ්‍රී ලාංකික පුරවැසියන් නොවන පුද්ගලයින් දෙදෙනෙකුට රංජන සම්මානය පිරිනැමූ අතර ඒ අචාර්ය සරත් ගුණපාල සහ සිද්ධාර්ථ කාවුල් යන මහත්වරුන්ටයි මෙම අවස්ථාවට අග්‍රාමාත්‍ය රනිල් වික්‍රමසිංහ කථානායක කරු ජයසුරිය යන මහත්වරුන් ඇතුළු මැති ඇමතිවරුන් කලාකරුවන් සහ සම්භාවනිය අමුත්තන් රැසක් එක්ව සිටියහ .
ෆුල් ෆේස් හිස්වැසුමක් ආයේ දැම්මොත් උසාවි දානවා යැයි පවසා යතුරුපැදිකරුවන්ට ‍පොලිසිය විසින් බියවැද්දවීම් කරන බව සමස්ත ලංකා යතුරුපැදිකරුවන්ගේ සංගමයේ ‍ලේකම් චිරන්තන අමරසිංහ මහතා සඳහන් කරයි පෑලියගොඩදී කොළඹ නාගරික ‍පොලිසියත් කළුතර උතුර ‍පොලිසියත් හා ගම්‍පොළ ‍පොලිසියත් යන ‍පොලිස් බලප්‍රදේශයන්හිදී මෙම බියවැද්දීම් සිදුවන බව ඒ මහතා සඳහන් කරයි රජය විසින් නිකුත් කරන ලද 2007 39 අංක දරන ගැසට් නිවේදනය හේතුකොටගෙන ‍පොලිස් නිලධාරීන් මෙලෙස හැසිරෙන බවත් ෆුල් ෆේස් තහනම නවතමින් අධිකරණය අතුරු තහනම් නියෝගයක්ද පනවා තිබියදී රජය මෙවැනි ගැසට් නිවේදන නිකුත් කිරීම හෙළා දකින බවද හෙතෙම සඳහන් කරයි වර්ණ නොගැන්වූ වයිරසයක් සහිත ෆුල් ෆේස් හිස්වැසුමක් පැළැඳි විට ‍පොලිසිය විසින් තර්ජනය කරනවා නම් වහා එම ‍පොලිස් නිලධාරියාගේ අංකය සටහන් කරගෙන සිය සංගමයේ 0773083479 යන දුරකථන අංකයට දැනුම්දෙන ලෙසද චිරත්තන අමරසිංහ මහතා වැඩිදුරටත් සඳහන් කර සිටී පානුක රාජපක්ෂ 19 March 2017 .
ඩෙංගු වෛරසයෙන් වැඩි වශයෙන් පීඩාවට පත් ත්‍රීකුණාමලය කින්නියා ජනතාවට සහන සැලසීම සඳහා ගම්මැද්ද මෙඩිකල් වැඩසටහන ආරම්භ කිරීමට නිව්ස්ෆස්ට් කටයුතු කර තිබේ මේ අනුව ප්‍රදේශයේ ජනතාවට අවශ්‍ය ද්‍රව්‍ය රැගෙන ගම්මැද්ද මෙඩිකල් කණ්ඩායම් හෙට උදෑසන අදාළ ප්‍රදේශ බලා ගමන් කිරීමට නියමිත ය කින්නියා ප්‍රදේශයේ පෙරියාට්‍රමුනෙයි මාන්චෝලෙයිචේනෙයි ෆයිසල්නගර් කුරින්ජන්කර්නි මාලෙන්තුරෙයි යන ගම්මානවල ඩෙංගු රෝගීන් වාර්තා වීතිබේ එම ජනතාවට සහනයක් ලබාදීම සඳහා ගම්මැද්ද මෙඩිකල් වැඩසටහන ක්‍රියාත්මකයි .
ආවා නමින් යාපනය අර්ධද්වීපය තුළ සැරිසැරූ අපරාධ කල්ලිය යාපනය අතහැර ගොස් දිවයිනේ විවිධ පළාත්වල සැඟවී සිටින බවට අනාවරණ වී ඇතැයි පොලිස් මූලස්ථානය පවසයි පොලිසිය පැවසුවේ මෙම සන්නද්ධ කල්ලියේ සියලු සාමාජිකයින් ඉතා කෙටි කලකින් අත්අඩංගුවට ගෙන යාපනය අර්ධද්වීපය ඇතුළු උතුරු පළාත තුළ සිදුවන සියලුම නීති විරෝධී ක්‍රියා මර්දනය කිරිමට කටයුතු කරන බව ය පොලිස් මූලස්ථානය නිකුත් කළ නිවේදනයක දැක්වුණේ ආවා නම් මෙම කල්ලියේ ප්‍රධාන සාමාජිකයෙකු පෙරේදා දෙහිවලදි අත් අඩංගුවට ගෙන ඇති අතර ඔහු යාපනය මහේස්ත්‍රාත් අධිකරණයට ඉදිරිපත් කිරීමෙන් පසු ලබන 31 වැනිදා දක්වා රක්ෂිත බන්ධනාගාර ගතකර ඇති බව ය පොලිසිය පැවසුවේ සැකකරුගෙන් දීර්ඝ ලෙස ප්‍රශ්න කිරීමෙන් පසු අපරාධ සඳහා භාවිත කෙරෙන බවට සැක කෙරෙන කඩුවක් ද සොයාගත් බව ය මෙම සන්නද්ධ කල්ලියට සම්බන්ධ සැකකරුවන් 5 දෙනෙකු මින් පෙර අත්අඩංගුවට ගෙන රක්ෂිත බන්ධනාගාර ගතකර ඇති බව ද පොලිස් මාධ්‍ය ඒකකය සඳහන් කළේය පසුගිය වසර කිහිපය තුළදී ද ආවා කල්ලිය හා යාපනය අර්ධද්වීපය තුළ ආයුධ සහිතව අපරාධයන්හි යෙදුණු කණ්ඩායම් කිහිපයක සාමාජිකයින් අත්අඩංගුවට ගැනීම සිදුවිය ආවා කල්ලිය අපරාධ කල්ලිය පොලිස් මූලස්ථානය යාපනය අර්ධද්වීපය .
අලුත්ගම ප්‍රදේශයේ පාසල් ළමුන් දෙදෙනෙකු අපචාර ක්‍රියාවන්ගේ යොදවා ගැනීම හේතුවෙන් එම දරුවන්ට එච්අයිවී වෛරසය ශරීර ගත වී ඇති බවට ප්‍රකාශ වුවද එහි කිසිදු සත්‍යයක් නොමැති බව එච්අයිවී ඒඩ්ස් මර්දන වැඩසටහනේ අධ්‍යක්ෂ වෛද්‍ය සිසිර ලියනගේ මහතා සඳහන් කරයි එම ශිෂ්‍යයින් දෙදෙනාගේ රුධිර පරීක්ෂාවක් සිදු කර ඇති අතර එහිදී ඔවුන්ට එච්අයිවී වෛරසය ශරීර ගත වී නොමැති බව තහවුරු වූයේ යැයිද අධ්‍යක්ෂවරයා පැවැසීය කෙසේ නමුත් මෙම සිසුන් දෙදෙනා අපචාර ක්‍රියාවන්ට යොදවා ගත්තේ යැයි පවසන පුද්ගලයා එච්අයිවී අසාදිතයෙක් බවට තහවුරු වී ඇතැයිද හෙතෙම අවධාරණය කළේය වැඩිහිටි පාසල් දරුවන් ඉලක්ක කර ගනිමින් ලිංගික අධ්‍යාපනය ලබාදීම සඳහා දැනට ක්‍රියාත්මක කර ඇති වැඩසටහන විධිමත් කිරීමට කටයුතු කරන බවත් පවසන අධ්‍යක්ෂවරයා ඇතැම් පාසල්වල විදුහල්පතිවරුන් මෙම වැඩපිළිවෙළට අකමැති බැවින් එම දරුවන්ට ලිංගික අධ්‍යාපනය ලබාදීමට නොහැකි බවද වෛද්‍ය ලියනගේ මහතා පැවැසීය ලිංගික අධ්‍යාපනය ලබාදීමෙන් දරුවෙකුට ලිංගික අපචාරයන්ගෙන් මිඳීමට හේතුවක් වන බවත් එයින් ඔවුන්ගේ සෞඛ්‍ය ආරක්ෂා කර ගත හැකි වන බවත් හෙතෙම පෙන්වාදේ .
ශ්‍රී ලංකා බංඟ්ලාදේශ කණ්ඩායම් අතර පවත්වා ඇති ටෙස්ට් තරග 18 අතරින් ඊයේ දිනය දක්වා වැඩි ගෞරව හිමිකරගනිමින් තරග 15 ක් ජය ගෙන සිටියේ ශ්‍රී ලංකා කණ්ඩායමයි නමුත් බංගලාදේශය තම 100 වැනි ටෙස්ට් තරගය ඊයේ සැමරුවේ ශ්‍රීලංකා කණ්ඩායමට පරාජයේ අමිහිරි අත්දැකීම්හිමිකර දෙමිනි 2000 වසරේදී ටෙස්ට් වරම් දින ගත් බංගලාදේශය ක්‍රීඩා කළ තරග 100 දී ශ්‍රී ලංකාව පරජය කල පළමු අවස්ථාව ද මෙය විය ශ්‍රී ලංකා කණ්ඩායම මෙලෙස පරාජය වීමට හේතුවූ කරුණු මොනවාද .
දිගින් දිගටම දැකගත හැකිවූ පන්දු රැකීමේ දුර්වලතාපිතිකරුවන් කඩුලු පූජා කිරීමපී සරා ක්‍රීඩාංගණයේ තණ තිල්ල ගැන අවබෝධයක් රහිතව පන්දු යවන්නන් තෝරාගැනීම මේ සම්බන්ධයෙන් රංගන හේරත් ද තරගයෙන් පසුව අදහස් පළ කළේය‍ මම තරගාවලිය පවැත්වීමට පෙර මම සදහන් කළා මෙය ටෆ් තරගාවලියක් බව අපේ කණ්ඩායම් දෙකම එක සමාන කණ්ඩායම් දෙකක් නමුත් දක්ෂතම කණ්ඩායම තරගය ජයගත්තා අපි හොඳින් පන්දු රැක්කෙ නැහැ උදාහරණයක් විදියට ශකීබ් ගේ උඩ පන්දු ශකීබ් ලකුණු 100 ක් ගැහුව මම හැම වෙලේම කියන්නෙ අපිට හුඟක් දේවල් හදාගන්න වෙනවා අපිට වගේම කෝචිං ස්ටාෆ් එකටත් දැන් බොහෝ දේ කරන්න වෙනවා ක්‍රීඩකයොන්ට විශාල වගකීමක් තිබෙනවා රංගන හේරත් ශ්‍රීලංකා ටෙස්ට් ක්‍රිකට් නායක මම අවුරුදු 5 ක් තිස්සෙම කියුවා අපි යන විදහට අපේ ෆස්ට් ක්ලාස් ක්‍රිකට් ස්ට්‍රක්චර් එක තියෙන විදිහට වැඩි කල් යන්න ඉස්සෙල්ලා අපා බංගලාදේශට පරදිනවා කියාලා ඉතින් එක් ඇත්ත උණා ඊයේ අපේ රටේ තියෙන ෆස්ට් ක්ලාස් ක්‍රිකට් ස්ටෑන්ඩන්ඩන් එක ලෝකේ තියෙන සුර්වලම ස්ටෑන්ඩඩ් එක අපි ටෙස්ට් ක්‍රිකට් ගහන්න කාව හර ක්‍රීඩකයෙක් ලෑස්ති කරන්න ඕනේනම් අපිට තියෙන්න ඕනේ හොඳ ෆස්ට් ක්ලාක් ක්‍රිකට් ටුනමන්ට් එහෙට ටුනමන්ට් එකක් නෑ ඉතාම ඉක්මනින් කරන්න ඕනේ අපේ ලෝකල් ක්‍රිකට් ස්ටෑන්ඩඩ් එක දිහා බලලා එක හරි ගස්සන්න සිදත් PUNCත්මුණි .
හිටපු ටෙස්ට් ක්‍රිකට් ක්‍රීඩක ඇත්තටම අපි හොඳින් පන්දු රැක්කෙ නැහැ නමුත් නරකම පන්දු රකින කණ්ඩායම විදියට නම්කිරීම සුදුසු නැහැ සමහර දේවල් ඉක්මනින් සකසා ගත යුතුයි එක්දින තරගාවලියට පෙර මේ ගැන විශේෂ අවධානයක් යොමුකල යුතු වනවා අසංක ගුරුසිංහ ශ්‍රීලංකා ක්‍රිකට් කළමණාකරු පළමු ඉනිමේදී ලකුණු 312 ක් රැස්කල ද ශ්‍රීලංකා කණ්ඩායමට බංගලාදේශ පළමු ඉනිම අඩු ලකුණු සංඛ්‍යාවකට සීමා කිරීමේ අවස්ථාව අහිමිව යාමට පන්දු රකින්නන්ගෙන් සිදුවූ අඩු පාඩු හේතු විය එසේම පන්දු යවන්නන් සිව් දෙනෙකු පමණක් භාවිත කිරීම හේතුවෙන් ද ශ්‍රී ලංකා කණ්ඩායමට අවාසියක් සිදු විය දඟ පන්දුයවන්නන්ට දිගින් දිගටම පහරදෙද්දී වේග පන්දු යවන්නන්ගෙන් ප්‍රයෝජනයක් ගැනීමට නොහැකිවූයේ සුරංග ලක්මාල්ට අවශ්‍ය සහාය නොලැබීම හේතුවෙනි සුරංග ලක්මාල්ගේ පන්දුයැවීම හමුවේ ලබා දුන් උඩපන්දු කිහිපයක් පන්දු රකින්නන් අතින් ගිලිහී යෑම හේතුවෙන් ද ඔහුගේ චිත්ත ධෛර්යයේ පසුබෑමක් සිදුවූවාට සැක නැත‍ එක් වේගපන්දු යවන්නෙකු පමණක් සමගින් පන්දු යවන්නන් සිව් දෙනෙකු පමණක් ක්‍රීඩා කිරීම බංගලාදේශ පිතිකරුවන් මෙල්ල කිරීමට ප්‍රමාණවත් නොවීය ශ්‍රි ලංකා දෙවැනි ඉනිමට හොඳ ආරම්භයක් හිමිවුවත් සිව්වැනි දිනයේ දිවා විරාමය හා තේ විරාමය අතරතුර ලකුණු 68 කට කඩුලු 5 ක් දැවී යාම ශ්‍රී ලංකා කණ්ඩායමේ පරාජයට ප්‍රධාන සාධකයක් විය බංගලාදේශ කණ්ඩායමට දෙවැනි ඉනිමේ දී ලකුණු 191 ක ඉලක්කයක් ලබා දීමට ශ්‍රී ලංකා පන්දු යවන්නන් වන සුරංග ලක්මාල් හා ඩිල්රුවන් පෙරේරා පිත්තෙන් තම දායකත්වය ලබා දෙනු දැකිය හැකි විය නමුත් පන්දු යැවීමේදී නැවතත් පන්දු යවන්නන්ගේ අඩුව දැග ගත හැකිවිය අවසානයේ සිදුවූයේ කඩුලු 6 ක් පමණක් දැවී ශ්‍රී ලංකා කණ්ඩායම පරාජය කිරීමට බංගලාදේශය සමත් විය මම හිතන්නේ මේ පරාජය පුදුම වෙන්න දෙයක් නෙවෙයි මේක අවුරුදු එකාහමාරකට දෙකකට ඉස්සෙල්ලා අරජුණ රණතුංග මහත්තයා පුරෝකතනය කළා ලංකාවේ ක්‍රිකට් පරිපාලනයත් එක්ක ලංකාවේ ක්‍රිකට් කොයි තැනටද යන්නේ එකේ දෙයක් තමයි අද අපිට දකින්න ලැබෙන්නේ තරගාවලිය ගැන කියුවොත් මම හිතන්නේ අපි මේ තරගයට මුහුණ දුන්නෙම නෙගටිව් විදිහට අපි තනතිල්ල හදුනා ගත්තේ නෑ එක වේග පන්දු යවන්නෙක් පමණයි භාවිතා කලේ අපි දන්නවා ඕවල් පිටිය වේග පන්දු යවන්නන්ට උදව් කරන තණතිල්ලක් බංගලාදේශයෙත් වේගපන්දු යවන්නන් ඉනිම දෙකේදීම කඩුලු ලබා ගත්තා ඉතින් අපි හිතන්නේ අපේ හොඳ සැලැස්මක් තිබ්බේ නෑ අපි කණ්ඩායම් තොරණකොට හරි කණ්ඩායම තෝරා ගත්තේ නෑ ඊට වැඩිය හොඳ සැලැස්මකින් බංගලාදේශ කණ්ඩායම මෙම තරගයට අවතීරණය වුණ බව තමයි පෙනුණෙ සංජීව රණතුංග හිටපු ටෙස්ට් ක්‍රිකට් ක්‍රීඩක බංගලාදේශ ක්‍රීඩා ලෝලීන් ජයග්‍රහණය සැමරුවේ මෙලෙසයි .
මෙරටට පැමිණ සිටින චීන ආරක්ෂක අමාත්‍ය සහ රාජ්‍ය උපදේශක ජෙනරාල් චෑන්ග් වන්ක්වාන් මහතා අද පෙරවරුවේ ජනාධිපති මෛත්‍රිපාල සිරිසේන මහතා හමුවිය ශ්‍රී ලංකාව සහ චීනය අතර පවත්නා දීර්ඝකාලින සබඳතාවය එහිදී සිහිපත් කළ ජනාධිපතිතුමා ශ්‍රී ලංකාවේ ස්වාධීනත්වයට සහ ජාතික ආරක්ෂාවට චීනයෙන් ලැබෙන සහාය අගය කරනු ලැබුවේය දීර්ඝ කාලයක සිට ශ්‍රී ලාංකික ආරක්ෂක හමුදාවන් සඳහා චීන රජයෙන් ලබාදෙන පුහුණු අවස්ථා පිළිබඳ ජනාධිපතිතුමා චීන ආරක්ෂක අමාත්‍යවරයාට ස්තූතිය පළ කර සිටියේ ය මෙරට යුද්ධය පැවැති තීරණාත්මක අවස්ථාවේදී චීනය ලබාදුන් සහයෝගය ද ජනාධිපතිතුමා එහිදී ඇගයීමට ලක් කරනු ලැබූ අතර දෙරට අතර පවත්නා මිත්‍රශීලි සබඳතා හේතුවෙන් ගිවිසුම් රැසකට එළඹෙන බව එහිදී සඳහන් කළ ජනාධිපතිතුමා එම සියලු ගිවිසුම් ශ්‍රී ලංකාවේ අභිමානයට ස්වාධීනත්වයට සහ ජාතික ආරක්ෂාවට හානියක් නොවන පරිද්දෙන් සිදු කරන බව ද ජනාධිපතිතුමා චීන ආරක්ෂක අමාත්‍යවරයාට සඳහන් කර තිබේ එහිදී අදහස් දක්වමින් චීන ආරක්ෂක අමාත්‍ය සහ රාජ්‍ය උපදේශක ජෙනරාල් චෑන්ග් වන්ක්වාන් මහතා සඳහන් කළේ වත්මන් ජනාධිපතිවරයා යටතේ ශ්‍රී ලංකාවේ ආර්ථික සමාජීය සහ ජනතා ශුභසිද්ධිය සඳහා චීනයේ සහය ලබා දෙන බවය .
ස්වාධීන කොමිෂන් සභා රැස්වන එක් දිනක් සඳහා එක් සාමාජිකයකුට රුපියල් දසදහසක් බැගින් දීමනාවක් ගෙවිය යුතු බවට අගමැති රනිල් වික්‍රමසිංහ කළ යෝජනාව මුදල් අමාත්‍යාංශයේ නිලධාරියකුගේ අභිමතය පරිදි මසකට රුපියල් පනස් දහසක් දක්වා වැඩි කිරීමට සංශෝධනය කර ඇත මෙම නිලධාරියා මුදල් පිළිබඳ කොමිෂන් සභාවේ සාමාජිකයෙක් ලෙස කටයුතු කරන බැවින් ඔහුට අවශ්‍ය පරිදි එම දීමනාව සංශෝධනය කර ඇතැයි මුදල් අමාත්‍යාංශ ආරංචි මාර්ග සඳහන් කරයි අගමැතිගේ් යෝජනාව මුදල් අමාත්‍යාංශයේ නිර්දේශය සඳහා ඉදිරිපත් කර ඇත එහිදී එම යෝජනාවේ සඳහන් වන සහභාගි වන එක් දිනයක් සඳහා ගෙවීමට යෝජනා කර ඇති රුපියල් 10000 ක දීමනාව රුපියල් 50000 ක මාසික දීමනාවක් ලෙස සංශෝධනය කර ඇත .
වනාතවිල්ලුව ප්‍රදේශයේදී කේරල ගංජා කිලෝග්‍රෑම් 18 කට අධික ප්‍රමාණයක් වෑන් රථයකින් ප්‍රවාහනය කරමින් සිටි පුද්ගලයෙකු අත්අඩංගුවට ගෙන තිබේ පොලිසිය පැවසුවේ වනාතවිල්ලුව 6 කණුව මාර්ග බාධකයේදී සිදු කළ වැටලීමකදී අදාළ පුද්ගලයා සහ කේරල ගංජා තොගය අත්අඩංගුවට ගත් බව ය අදාළ වෑන් රථය ද පොලිසිය භාරයට ගෙන ඇති අතර එලෙස අත්අඩංගුවට ගෙන ඇත්තේ පුත්තලම ප්‍රදේශයේ පදිංචි 30 හැවිරිදි පුද්ගලයෙකි .
නායකයන් ඉදිරියේ සියලු දේට එසේය කියන දේශපාලනඥයන් නොව එසේ නොව මෙසේ යෑයි කරුණු පෙන්වා දිය හැකි තරුණ දේශපාලනඥයන් පිරිසක්‌ රට තුළ බිහිවිය යුතු යෑයි ජනාධිපති මෛත්‍රිපාල සිරිසේන මහතා ඊයේ 19 වැනිදා පැවසීය ජනාධිපතිවරයා මේ බව ප්‍රකාශ කළේ ශ්‍රී ලංකා නිදහස්‌ පක්‍ෂයේ තරුණ පෙරමුණ විසින් ආරම්භ කරන ලද දේශපාලන ශාස්‌ත්‍රාලය ඊයේ 19 වැනිදා පෙරවරුවේ ශ්‍රී ලංකා නිදහස්‌ පක්‍ෂ මූලස්‌ථානයේ විවෘත කිරීමේ අවස්‌ථාවට සහභාගි වෙමිනි දේශපාලන ශාස්‌ත්‍රාලය සඳහා ඇතුළත් වූ පළමු සාමාජිකයන් තිදෙනා සඳහා ලියාපදිංචි කාඩ්පත් පිළිගැන්වීම ජනාධිපතිවරයා අතින් සිදුවිය මෙහිදී දේශපාලන ශාස්‌ත්‍රාලයේ දීනිදහස්‌ පුවත්පත ජනාධිපතිවරයා වෙත පිළිගැන්වීමද මෙහිදී සිදුවිය වැඩිදුරටත් අදහස්‌ දැක්‌වූ ජනාධිපතිවරයා මෙසේද කීය පක්‌ෂයේ දේශපාලන ශාස්‌ත්‍රාලයක්‌ පිළිබ`දව පසුගිය දශක කිහිපයකදීම කතා කළත් ආණ්‌ඩු බලය ඉතා ශක්‌තිමත්ව තිබූ අවස්‌ථාවන් වලදීත් ආණ්‌ඩු බලයක්‌ නොමැතිව විපක්‌ෂය විදියට ශක්‌තිමත්ව සිටි අවස්‌ථාවන්වලදීත් පක්‌ෂයේ ඉතිහාසයේ මෙතෙක්‌ කර ගැනීමට නොහැකි වූ දෙයක්‌ වන දේශපාලන ශාස්‌ත්‍රාලයක්‌ ආරම්භ කිරීමට ලැබීම පිළිබ`දව මා ඉතාමත් සතුටු වෙනවා මේ ස`දහා ශාන්ත බණ්‌ඩාර මහතාත් එරික්‌ වීරවර්ධන මහතා ඇතුළු අපේ තරුණ සංවිධානයේ තරුණ නියමුවන් ගත් උත්සාහය කැපවීම මා ඉතාමත් අගය කරනවා දේශපාලන ශාස්‌ත්‍රාලයක්‌ පිළිබ`දව මා දන්නා පරිදි අපේ රටේ දේශපාලන පක්‌ෂ විසින් ඇතැම් අවස්‌ථාවල ගනු ලබන උත්සාහයන් අසාර්ථක වූ ඉතිහාසයක්‌ තිබෙන්නේ විශ්වවිද්‍යාල දේශපාලන විද්‍යා පාඨමාලා හැරෙන්නට බාහිර සමාජයේ මෙවැනි ආයතනයක්‌ දේශපාලන පක්‌ෂයක්‌ විසින් ආරම්භ කර නැහැ සිරිමාවෝ බණ්‌ඩාරනායක මැතිණිය සමඟ අපි කටයුතු කළ කාලයේ මේ ශාලාවේ කාමර වල සාකච්ඡා පැවැත්වූ බොහෝ වාරවල අපි මධ්‍යම කාරක සභාව ලෙස රැස්‌වූ බොහෝ අවස්‌ථාවල තරුණ සංවිධානය ලෙස සාකච්ඡා පැවැත්වූ බොහෝ අවස්‌ථාවල දේශපාලන ශාස්‌ත්‍රාලයක්‌ පිළිබ`දව අපි කතා කොට තිබෙනවා අද ඒ අඩුව සම්පූර්ණ වූ දවසක්‌ මේ රටේ නව පරපුරට වගේම පොදු මහ ජනතාවට දේශපාලනය විෂයක්‌ විදියට හදාරන්න විශ්වවිද්‍යාලයෙන් බාහිරව ඒ අවස්‌ථාව තිබෙනවා නම් මේ රටේ ගෞරවනීය අනාගතයක්‌ ස`දහා වැදගත් ලක්‌ෂණයක්‌ වෙනවා නමුත් එවැනි ආයතන නොමැති නිසා දේශපාලනය පිරිහුණා 1978 ව්‍යවස්‌ථාවේ මනාප ඡන්ද ක්‍රමය හ`දුන්වාදීමත් සමඟම දේශපාලන පක්‌ෂවල ප්‍රතිපත්ති සහ දර්ශන යට ගොස්‌ පුද්ගලයන් ගොඩනැඟීමේ කාර්යය මේ මැතිවරණ ක්‍රමය තුළ ඇතිවුණා 30 දශකයේ 40 දශකයේ ලංකාවේ වමේ ව්‍යාපාරයත් සමග දොස්‌තර එස්‌ ඒ වික්‍රමසිංහ පිලිප් ගුණවර්ධන ආචාර්ය එන් එම් පෙරේරා ඊට සමකාලීන මැද මාවතේ ගිය එස්‌ ඩබ්ලිව් ආර් ඩී බණ්‌ඩාරනායක මැතිතුමා වැනි නායකයන් වගේම මේ රටේ වාමාංශික ව්‍යාපාරයේ ප්‍ර්‍රගතිශීලි ව්‍යාපාරයේ කටයුතු කළ සෑම නායකයෙක්‌ම එක්‌ එක්‌ යුග තුළ මූලිකවම අගය කළේ තමාගේ දේශපාලන දර්ශනය ප්‍රතිපත්තියයි එයයි ජනතාවට පහදා දුන්නේ 1951 දී ශ්‍රී ලංකා නිදහස්‌ පක්‌ෂය ආරම්භ වන විට ශ්‍රී නිශ්ශංක මැතිතුමාලා ටී බී ඉලංගරත්න මැතිතුමාලා බණ්‌ඩාරනායක මැතිතුමාගේ සමකාලීන නායකයන් විදියට යුග මෙහෙවර ඉටු කිරීමේ කර්යයේදී පක්‌ෂයේ දර්ශනය සහ පක්‌ෂයේ වැඩපිළිවෙළ පක්‌ෂයේ ප්‍රතිපත්ති ස`දහා ප්‍රමුඛත්වයක්‌ ලබා දී ජාතික දේශපාලන ව්‍යාපාරය ආරම්භ කළා ප්‍රතිපත්තියක්‌ දර්ශනයක්‌ වැඩපිළිවෙළක්‌ ජනතාවාදී ලෙස ප්‍රජාතන්ත්‍රවාදී ලෙස තිබූ නිසා ශ්‍රී ලංකා නිදහස්‌ පක්‌ෂය මේ රටේ 1951 දී ආරම්භ කොට අවුරුදු පහකටත් වඩා අඩු කාලයකින් 1956 වැනි විට ආණ්‌ඩුවක්‌ පිහිටුවාලීමට හැකියාව ලැබුණා ශ්‍රී ලංකා නිදහස්‌ පක්‌ෂය බිහිවීම මේ රටේ දේශපාලන ව්‍යාපාරයකට වැඩිය නිදහසින් පසු ලංකාවේ පීඩාවට පත්ව සිටී සංස්‌කෘතික බලවේගවල ඇති වූ දේශපාලනික සහ සංස්‌කෘතික කේන්ද්‍රස්‌ථානයක නිර්මාණයක්‌ සහ බිහිවීමක්‌ වනවා ශ්‍රී ලංකා නිදහස්‌ පක්‌ෂ දේශපාලන ව්‍යාපාරය ශ්‍රී ලංකා නිදහස්‌ පක්‌ෂය ආරම්භ කරන්න සාකච්ඡා කළ අය සංවාද කළ අය 51 ට පෙරත් 51 න් පසුත් පක්‌ෂයේ දර්ශනය සහ ප්‍රතිපත්තිය පිළිබ`දව මූලිකත්වය දුන්නේ පක්‌ෂය පිහිටුවීමට මුල්වුණේ දේශපාලන න්‍යායකට වැඩිය එම යුගය තුළ බ්‍රිතාන්‍ය පාලනයෙන් පසු ලංකාවේ 1506 සිට 1948 වන තෙක්‌ අවුරුදු හාරසිය ගණනක්‌ අපි ආක්‍රමණිකයන්ට විදේශිකයන්ට යටත්වී සිටි රටක්‌ විදියට අපේ උරුමකම් අපේකම් ඒ සියල්ල ගොඩනැඟෙන ලාංකික සංස්‌කෘතියෙන් සන්නද්ධ දේශීයත්වය අගය කරන දේශමාමකත්වයෙන් යුත් දේශීය කර්මාන්ත මුල් කරගත් ආර්ථීකයක්‌ සමඟ අපේ දේශීය සංස්‌කෘතිය ගොඩනැඟෙන ජාතික බලවේගයක අවශ්‍යතාවක්‌ ස`දහා ශ්‍රී ලංකා නිදහස්‌ පක්‌ෂය බිහිවුණේ ඒ නිසයි ශ්‍රී ලංකා නිදහස්‌ පක්‌ෂය බෙහෝ ජනතාවගේ හෘදසාක්‌ෂියට දැනුණේ ඒ නිසයි ජනතාවගේ දේශපාලන නාඩිවලට ශ්‍රී ලංකා නිදහස්‌ පක්‌ෂය දැනුණේa 50 දශකයේ මුල්කාලයේදී අපේ සංස්‌කෘතික කර්මාන්ත පිළිබ`දව අපේ ඉතිහාසය පිළිබ`දව එහි ශ්‍රේෂ්ඨත්වය පිළිබ`දව එහි අභිමානය පිළිබ`දව වසර දහස්‌ ගණනක රණකාමී ඉතිහාසයක වසර අපි ගොඩනැඟුණු මහා ජාතියක්‌ විදියට ඒ ජාතිය වසර හාරසිය ගණනක්‌ යටත්වී සිට නිදහස ලබා ගැනීමත් සමඟ වසර දහස්‌ ගානක කතාවත් සමඟ අපේ උතුම් ජාතියට නැවත හිස ඔසවන්න අවශ්‍යතාවක්‌ ඇතිවුණා එම අවශ්‍යතාවය තුළයි සංස්‌කෘතික බලවේග ඇතිවී එහි වේදිකාවක්‌ කේන්ද්‍රස්‌ථානයක්‌ වශයෙන් දේශපාලන පක්‌ෂයක්‌ බවට පත්වුණේ 1974 සිට මේ රටේ ආණ්‌ඩු හැදුනා ආණ්‌ඩු වැටුණා ආණ්‌ඩු පෙරලුවා නමුත් 1978 ආණ්‌ඩුක්‍රම ව්‍යවස්‌ථාවේ මනාප ඡන්ද ක්‍රමය හ`දුන්වාදීමත් සමඟ දේශපාලන පක්‌ෂ ප්‍රතිපත්ති දර්ශන කතා කිරීම අනවශ්‍ය වුණා ඡන්ද ලබා ගන්න පුද්ගලාභිවන්දනය පුද්ගලයන් ඔසවා තැබීම ප්‍රමුඛ කාර්යය බවට පත්වුණා ඕනෑම අශීලාචාර අවිචාර කටයුත්තක්‌ කරන සමාජයේ පිළිගැනීමක්‌ නොමැති පුද්ගලයෙකුට සුදු රෙදි අන්දවන්න මනාප ඡන්ද ක්‍රමය තුළ වුවමනාවක්‌ ඇති වුණා කුමන හෝ දුරාචාරයක අශීලාචාරකම දූෂණයක වංචාවක නීති විරෝධී දෙයක්‌ කළත් ඔහුට සල්ලි තිබෙනවා නම් සුදු ඇ`දුමක්‌ ඇඳගෙන රත්තරං මාලයක්‌ දමාගෙන දේශපාලනයට ඇවිත් සල්ලි වියදම් කරලා දේශපාලන පක්‌ෂයක්‌ හදන්න හැකියාව තිබෙනවා මනාප ඡන්ද ක්‍රමය සමඟ මේ රටේ දේශපාලන සංස්‌කෘතිය සම්පූර්ණයෙන්ම පිරිහුණා මනාප ඡන්ද ක්‍රමය සමඟයි දේශපාලන පක්‌ෂවල ඇදවැටීමත් පුද්ගල වන්දනාවත් මේ රටේ ඇති වුණේ මෙයින් අපි කෙසේද මිදෙන්නේ මෙම ක්‍රමය වෙනස්‌ කිරීමට නම් දැනුම අවශ්‍ය වෙනවා ලෝකයේ සියල්ල දැනුම සමඟ වෙනස්‌ වෙනවා දැනුම උගත්කම බුද්ධිය පරිණතභාවය බහුශ්‍රැතභාවය තුළින් මිනිසෙකුගේ වෙනස්‌වීම වෙනවා දැනුම මුල් කරගත් සමාජයක්‌ තුළයි උගත්කම මුල් කරගත් සමාජයක්‌ තුළයි ශාස්‌ත්‍රීය ඥානය මුල් කරගත් සමාජයක්‌ තුළයි අද අපි ඉන්නේ දැනුම උගත්කම සහ ශාස්‌ත්‍රීය ඥානය දේශපාලන ව්‍යාපාරයක සිටින පිරිස්‌වලට වැඩි වෙන්න වැඩි වෙන්න රට හො`ද පැත්තකට යනවා රටේ දේශපාලන අමුනුෂ්‍යයෝ බිහිකරන්න අවශ්‍යයි නම් පුද්ගලාභී වන්දනාව හො`දයි රජ කාලයේ රජතුමා හො`ද වුණත් නරක කෙනෙක්‌ වුවත් රජතුමා ළ`ගට ගොස්‌ ප්‍රශස්‌ති කියා දී එසේය මහරජ ඔබ වහන්සේ කියන දේ අප විසින් එසේම කරන්නේය ඔබ වහන්සේ මහා රණකාමියෙක්‌ ද බලවතෙක්‌ ද ඔබ වහන්සේට වඩා කෙනෙක්‌ නොමැත්තේය ඔබ වහන්සේ විසින් කියන්නාවූ ඕනෑම දෙයක්‌ අපි කරන්නේය ඒ එදා නමුත් අද එසේ නොවේ අද එසේය කියන මිනිසුන් ලෝකයේ බිහි වෙන්නේ නැහැ එසේද කියා ඇසූවිට නෑ එය මෙසේ කියා කියන්න අද සමාජය සූදානමින් සිටිනවා ඒ නිසා දේශපාලන නායකයන්ට එසේය කියන්න නොව එසේ නොවේ මෙසේය කියන්නන් හදන්නයි මේ ශාස්‌ත්‍රාලය ආරම්භ කළේ කියා තමුන්නාසේලාට කිව යුතුයි මගේ නිල නිවස පිහිටා තිබෙන ස්‌ථානය ඉස්‌සර හැ`දින්වුයේ පැජට්‌ පාර යනුවෙන් අපි එය මහගමසේකර මාවත ලෙස වෙනස්‌ කළා එහි ඇති රැස්‌වීම් ශාලාව හැම කෙනෙක්‌ම දන්නවා එම පුංචි රැස්‌වීම් ශාලාවේ බිත්තියේ දකුණු පස ගසා තිබෙනවා ඡායාරූප තුනක්‌ එම ඡායාරූප ලෙනින් කාල් මාක්‌ස්‌ මහත්මා ගාන්ධිතුමා ගේ මගේ නිවසට රාජ්‍ය නායකයෝ එනවා එම ශාලාවේදී සාකච්ඡා පවත්වනවා සමහර නායකයන් අහනවා ඇයි ජනාධිපතිතුමා ලෙනින් කාල් මාක්‌ස්‌ගේ ඡායාරූප ගසා තිබෙන්නේ කියා මොවුන්ව පිළිගන්නේ නැහැ නේද මොවුන්ට දර්ශනයක්‌ නැහැ නේද කියා අසනවා මම ඒ සෑම කෙනෙක්‌ටම දුන් පිළිතුර වන්නේ මම දේශපාලනයේ දී කිව්වේ ඒ දෙදෙනාගේ දර්ශනයෙන් බවයි මගේ ගුරුවරුන් ලෙස මම ඔවුන්ව සලකන බවයි ශ්‍රී ලංකා නිදහස්‌ පක්‌ෂය ආරම්භ කළ ශාස්‌ත්‍රාලය තුළ අපි අධ්‍යයනය කරන්නේ සාකච්ඡා කරන්නේ ශ්‍රී ලංකා නිදහස්‌ පක්‌ෂයේ දේශපාලනය පමණක්‌ නොවේ එය පැහැදිලිව අපි තේරුම් ගත යුතුයි මේ ආයතනය ලංකාවේ ආණ්‌ඩුක්‍රම ව්‍යවස්‌ථාව ලංකාවේ සියලු දේශපාලන පක්‌ෂ ඒ ඒ පක්‌ෂවල ප්‍රතිපත්ති සහ දර්ශන ලෝකයේ දේශපාලන දර්ශන සහ ප්‍රතිපත්ති රාජාණ්‌ඩු ක්‍රම නිදහස ප්‍රජාතන්ත්‍රවාදය මූලික අයිතිවාසිකම් මානව හිමිකම් අන්තර්ජාතික වශයෙන් වැදගත් වන්නාවූ සියලු දේ මෙහිදී හැදෑරීම අත්‍යාවශ්‍ය වෙනවා සෝවියට්‌ සමූහාණ්‌ඩුව කඩා වැටුණු ආකාරය ඔබ දන්නවා ගොර්බචොප් පෙරස්‌ත්‍රොයිකාව ප්‍රතිව්‍යqහකරණය තුළ සෝවියට්‌ සමූහාණ්‌ඩුව සම්පූර්ණයෙන්ම වෙන්වුණා ඒ කාලයේ ධනවාදී රටවල් නේටෝ සංවිධානය අනෙක්‌ පැත්තෙන් සමාජවාදී කොමියුනිස්‌ට්‌ රටවල් වෝසෝ සංවිධානය යුදමය වශයෙන් අන්තර්ජාතික වශයෙනුත් ශක්‌තිමත් වෙන්න ජාත්‍යන්තර සංවිධාන සාදාගෙන තිබුණා මාස කිහිපයකට පෙර සෝවියට්‌ සමාජවාදී සමූහාණ්‌ඩුවේ කොටසක්‌ව තිබුණු ටජිකිස්‌ථානයේ ජනාධිපති ලංකාවට ආවා අගමැතිතුමාගේ ආරාධනයකට ආවේ එතුමා ටජිකිස්‌ථාන් ජනාධිපතිතුමා සමඟ පැවැති රාත්‍රි භෝජනයේදී මම එතුමාගෙන් ඇහුවා සෝවියට්‌ සමූහාණ්‌ඩුව කඩා වැටුණේ ඇයි කියා එතුමා කිව්වා එයට මූලිකම හේතුව වුණේ සෝවියට්‌ සමූහාණ්‌ඩුවේ නායකත්වය ගෙන තිබූ රුසියාවේ නායකයන් වැඩිපුර සැලකුවේ සම්පත් දුන්නේ සෝවියට්‌ සමූහාණ්‌ඩුවට අයත් රටවල්වලින් රුසියානු භාෂාව කතා කරන රටවල්වලට පමණක්‌ කියා 91 සිට මේ දක්‌වාම එතුමායි ටජිකිස්‌ථානයේ ජනාධිපති පසුගිය අවුරද්දේ බ්‍රිතානයේ හිටපු අගමැති ටෝනි බ්ලෙයාර් ස`දහන් කළා ඉරාකයට පහරදීම පිළිබඳව මම දැන් කනගාටු වෙනවා මම සමාව ඉල්ලනවා කියා කිව්වා ටෝනි බ්ලෙයාර් සහ ජෝඡ් බුෂ් දෙදෙනා එකතුවී ඉරාකයට ගැහුවා මම මේ කියන්නේ මම කියවපු පොතක තියෙන දේ නැත්නම් මේකත් මාධ්‍ය වැරදියට භාවිතා කරයි මට ඕනිනම් ඒ ඒ පොත ඉදිරිපත් කරන්න පුළුවන් මේ පක්‌ෂය බණ්‌ඩාරනායක මැතිතුමාගේ ලේ වලින් ගොඩනැඟුණ පක්‌ෂයක්‌ මේ පක්‌ෂය වාම ප්‍රගතිශීලි දේශපාලන පක්‌ෂයක නායකයෙකුගේ රුධිරයෙන් බිහිවුණ පක්‌ෂයක්‌ බණ්‌ඩාරනායක මැතිතුමා වසර තුනහමාරයි බලයේ සිටියේ ඒ කෙටි කාලයට කළ දේවල් මේ රටේ ජනතාවගේ හෘදස්‌පන්දනයටම දැනුණා ශ්‍රී ලංකා නිදහස්‌ පක්‍ෂයේ මහා ලේකම් කෘෂිකර්ම අමාත්‍ය දුමින්ද දිසානායක මහතා අද ශ්‍රී ලංකා නිදහස්‌ පක්‍ෂයට වැදගත් දවසක්‌ ශ්‍රී ලනිපයේ තරුණ පරපුර එදා එක්‌ව තරුණ සංවිධානය ආරම්භ කරලා එහි සභාපතිව සිටි මෛත්‍රිපාල සිරිසේන මහතා අද පක්‍ෂයේ සභාපති මෙන්ම ජනාධිපති වී සිටිනවා මේ රටේ දේශපාලනයට ඉතිහාසයක්‌ තිබුණා වටිනාකමක්‌ තිබුණා නමුත් තරුණ කැළ ඉතිහාසය වැඩක්‌ නැහැ අපිට රැකියාවක්‌ ලබාගන්න පුළුවන් කොහොමද කියලා හිතලා රැකියාවක්‌ ලබා ගැනීමට දේශපාලනයට පැමිණියා ඉතිහාසය දිහා බැලුවොත් ප්‍රධාන පක්‍ෂ දෙකේම මේක තිබුණා තරුණයන්ට දේශපාලන දැනුමක්‌ ලබාගන්න අවස්‌ථාවක්‌ නොලැබුණු නිසා ඇතැමුන් අරගල කරන්න පෙළඹුණා එවැනි අඩුවක්‌ තිබූ නිසා එය නැති කරන්නයි මේ ශාස්‌ත්‍රාලය අපි පක්‍ෂ මූලස්‌ථානයේ ආරම්භ කළේ මේ ආයතනයෙන් දැනුමක්‌ ලබාගන්න ඕනෑම තරුණයකුට පුළුවන් මෙය ආරම්භ කළේ ඉදිරි පරම්පරාවේ යහපත ගැන හිතලයි ශ්‍රී ලංකා නිදහස්‌ පක්‍ෂ තරුණ පෙරමුණේ සභාපති ශාන්ත බණ්‌ඩාර මහතා මේ ශාස්‌ත්‍රාලය ඇති කිරීම ශ්‍රී ලංකා නිදහස්‌ පක්‍ෂයට වගේම තරුණ පෙරමුණටත් ඓතිහාසික දිනයක්‌ මීට වසර දෙකකට පෙර ශ්‍රී ලංකා නිදහස්‌ පක්‍ෂය බාරගත් වත්මන් ජනාධිපති මෛත්‍රිපාල සිරිසේන මහතා පක්‍ෂයේ තරුණයන් වන අපට පක්‍ෂය ප්‍රතිසංවිධානය කිරීමට භාර දුන්නා මෙහිදී තරුණ පෙරමුණේ ලේකම් එරික්‌ ප්‍රසන්න වීරවර්ධන මහතාද අදහස්‌ දැක්‌වීය මෙම අවස්‌ථාවට ඇමැතිවරුන් වන සුසිල් ප්‍රේමජයන්ත ෆයිසර් මුස්‌තාෆd මහින්ද සමරසිංහ යන මහත්වරුන් සමඟ පාර්ලිමේන්තු මන්ත්‍රීවරුන් පළාත් සභා මන්ත්‍රීවරුන් හිටපු පළාත් පාලන මන්ත්‍රීවරුන් ඇතුළු තරුණ සංවිධානවල නියෝජිතයන් රැසක්‌ එක්‌ව සිටියහ .
වත්මන් බැඳුම්කර වංචාව ගැන මෙන්ම මීට පෙර රජයේ බැඳුම්කර වංචාත් සම්බන්ධයෙන් ජනාධිපති කොමිෂන් සභාව හරහා විමර්ශනය කර පිරිසිදු රජයක්‌ ස්‌ථාපිත කිරීම ජනාධිපති මෛත්‍රිපාල සිරිසේන මහතාගේ අරමුණ යෑයි ධීවර හා ජලජ සම්පත් සංවර්ධන ඇමැති මහින්ද අමරවීර මහතා පැවසීය ඇමැතිවරයා මෙම අදහස්‌ පළකළේ පෙරේදා 18 වැනිදා පෙරවරුවේ අඟුණකොලපැළැස්‌ස පැවැති උත්සවයකට සහභාගි වෙමිනි ධීවර හා ජලජ සම්පත් සංවර්ධන අමාත්‍යාංශය විසින් ක්‍රියාත්මක කරන වැවක්‌ සමඟ ගමක්‌ ධීවර ගම්මාන නඟාසිටුවීමේ වැඩපිළිවෙළ යටතේ 25 වැනිදා ගම්මානය ලෙස සංවර්ධනය කෙරෙන බෝගමුව වැව ගම්මානය සංවර්ධනය කිරීමේ කටයුතු ආරම්භ කරමිනි ධීවර ගම්මානවල යටිතල පහසුකම් සංවර්ධනය කිරීම මෙන්ම ධීවර ප්‍රජාවගේ ජීවනෝපාය සංවර්ධනය සඳහා ක්‍රියාත්මක කර තිබෙන වැවක්‌ සමඟ ගමක්‌ සංවර්ධන වැඩසටහන ඇමැති මහින්ද අමරවීර මහතා ධීවර ප්‍රජාවගේ ගැටලු පිළිබඳ ඔවුන් සමඟ කළ සාකච්ඡාවක ප්‍රතිඵලයක්‌ වශයෙන් ආරම්භ කරන ලද සංකල්පයකි මෙම වැඩසටහන සඳහා රජය විසින් පසුගිය වසරේදී රුපියල් මිලියන 200 ක්‌ ලබා දුන් අතර එය 2017 වසරේ දී රුපියල් මිලියන 300 දක්‌වා ඉහළ නංවා තිබේ එමෙන්ම ඉන්දීය රජය විසින් ද මේ සඳහා රුපියල් මිලියන 300 ක මුදලක්‌ ලබාදී ඇත මෙහිදී වැඩිදුරටත් අදහස්‌ පළකළ ඇමැතිවරයා මේ වන විට හැමතැනම ඇමැති මණ්‌ඩල සංශෝධනයක්‌ ගැන කතාබහ වෙනවා මම දන්නවා ජනාධිපතිතුමාගේ අපේක්‍ෂාව පිරිසිදු රජයක්‌ අපේ රට තුළ ස්‌ථාපිත කිරීම මොන පැත්තක සිටියත් මහජන මුදල් ගසා කන සොරකම් කරන දේශපාලනඥයින් මෙන්ම නිලධාරීන් ඉන්නවා නම් ඒ අය කිසිසේත්ම ආරක්‍ෂා කරන්නේ නැහැ ඒ නිසා ඇමැති මණ්‌ඩල සංශෝධනය තුළින් රටට කිසිදු වැරැද්දක්‌ ජනාධිපති කරන්නේ නැහැ රටටත් ජනතාවටත් හිතකර විදියට එම කටයුතු සිදුවනු බව අපිට විශ්වාසයි ඒ වගේම කිවයුතු දෙයක්‌ තියෙනවා බැඳුම්කර වංචාව ගැන සෙවීමට ජනාධිපති විසින් පත්කළ කොමිෂම එම කටයුතු නිවැරැදි කරගෙන යනවා ඒ නිසා අපිට විශ්වාසයි මේ වංචාවට සම්බන්ධ කිසිදු අයෙකුට බේරෙන්නට නොහැකි බව ඒ වගේම පසුගිය රජය සමයේත් බැඳුම්කර වංචා සිදුවී ඇති බවට චෝදනා එල්ල වී තිබෙනවා ඒවා සම්බන්ධයෙනුත් මෙම ජනාධිපති කොමිෂම මගින් විමර්ශනය කරනවා ඒ අනුව මහජන මුදල් වංචා කළ කිසිදු අයකුට ගැලවී යන්නට ඉඩ තබන්නේ නැහැ ඒ වගේම මහජනතාවට අහිමි කළ එම මුදල් නැවතත් ලබා ගැනීමට කටයුතු කරනවා මෙන්ම ඒවාට සම්බන්ධ සියලු දෙනාට නීතියට අනුව දඬුවම් ලබාදීමට ද පියවර ගන්නවා මෙම අවස්‌ථාවට ධීවර හා ජලජ සම්පත් සංවර්ධන අමාත්‍යාංශයේ ලේකම් මංගලිකා අධිකාරි මහත්මිය ඇතුළු පිරිසක්‌ සහභාගි වූහ .
තරුණ සේවා සභාව මගින් තරුණයන්ට ලබාදුන් රු කෝටි 11 කින් කෝටි 47 ක ව්‍යාපෘති රටට දායාද කළා අගමැති රනිල් වික්‍රමසිංහ ෆේස්‌බුක්‌ ඔන්ලයින් මගින් හැමදාම කුණුහරුපෙන් බනිනවාත ඒකනිසා අපේ වස්‌දොස්‌ යනවා හිනිඳුම රවීන්ද්‍ර චන්ද්‍රලාල් ගාල්ල ලලිත් චාමින්ද එස්‌ කේ කළුආරච්චි ෆේස්‌බුක්‌වලිනුත් ඔන්ලයින්වලිනුත් අපට කුණුහරුපෙන් බනින්නේ නැති දවසක්‌ නැහැ ඒවායින් අපේ වස්‌දොස්‌ යනවා එනිසා අපට ඉන් කිසිම හානියක්‌ වන්නේ නැතැයි අගමැති රනිල් වික්‍රමසිංහ මහතා පැවසීය අගමැතිවරයා එසේ පැවසුවේ තරුණ සේවා සභාව පැවැත් වූ ව්‍යාපෘති 1500 යටතේ හොඳම ව්‍යාපෘතිය ලෙස තේරුණු දිල්කි මධුශානි ඇතුළු තරුණියන් තිදෙනකු මැදිහත්වීමෙන් නිම කළ නෙළුව හප්පිටිය මැණිකාවිට රිදීතරු පාලම නිරීක්‍ෂණය කිරීමෙන් පසුව පැවැති රැස්‌වීම අමතමිනි එහිදී අගමැතිවරයා මෙසේද කීවේය තරුණ සේවා සභාවේ ක්‍රියාත්මක කළ ව්‍යාපෘතිවලට තරුණයන්ට අපි කෝටි 11 ක්‌ ලබා දුන්නා තරුණයින් ඒ වෙනුවෙන් අපිට කෝටි 47ක්‌ ආපසු ලබා දුන්නා අපි දුන්නා වගේ තුන් ගුණයක වටිනාකම ඇති ව්‍යාපෘති තරුණයින් නිම කළා මෙම ව්‍යාපෘති යටතේ 1 2 3 ගන්නා අයටත් තෑගි දීලා දිස්‌ත්‍රික්‌කවල හොඳ ව්‍යාපෘති වලටත් තෑගි දෙනවා ඒවාට අපි නිලධාරීන් පත් කරන්නම් මට කිව්වා තවත් හොඳ ව්‍යාපෘති තියනවා කියලා අනුරාධපුර දිස්‌ත්‍රික්‌කයේ නුවර ගම් පළාතේ අඩු ආදායම්ලාභීන්ට මැටි නිවාස වෙනුවට සිමෙන්ති නිකුත් කර ව්‍යාපෘතියක්‌ ක්‍රියාත්මක කරලා තියනවා කෑගල්ලේ කන්දෙපොළ මාර්ගය සාදා තිබෙනවා විල්ගමුව ප්‍රාදේශීය ලේකම් කොට්‌ඨාශයේ ග්‍රාම නිලධාරි කාර්යාලය හා මහජන පුස්‌තකාලය නුවරඑළිය දිස්‌ත්‍රික්‌කයේ වලපනේ ගල්කඩ ක්‍රීඩා පිටිය සංවර්ධනය කර තිබෙනවා මමත් බැලුවේ මට පුළුවන් කාලේ මෙහෙම ගොඩවෙලා ඒවා දිහා බලලා කතා කරලා මේ වැඩ කටයුතු කරන්න විශේෂයෙන්ම හුඟක්‌ අය කියනවා ගමේ පාර හදලා නැහැ හැමදාම රූපවාහිනියේ දකින්නේ කවුරු හරි කෑ ගහනවා රූපවාහිනි හෑමදාම කියන්නේ අරක හදලා නැහැ මේක හදලා නැහැ කියලයි අවුරුද්දේ දවස්‌ තුන්සිය හැට පහේම රූපවාහිනියේ මේවා පෙන්නුවත් හොඳ වැඩ එකක්‌වත් පෙන්නන්නේ නැහැ ගමේ තරුණයන් අරක හැදුවේ නැහැ කියලා අඬ අඬා හිටියේ නැහැ සල්ලි අරන් වැඩේ කළා හොඳ වැඩ වැඩිපුර පෙන්වන්න නම් අපිට අලුත් නාලිකාවක්‌ දෙන්න වෙයි ඒ නිසා ගමේ වැඩ කරන අය ඉන්නවා අපි ඔවුන් පිළිගැනීමට ලක්‌ කළ යුතුයි මොකක්‌ද අපි මේ තරුණ තරුණියන්ට දෙන්න ඕන අනාගතය ගම ශක්‌තිමත් කරන්න ඕන ග්‍රාම රාජ්‍ය පිළිබඳ වාර්තාව දැන් පිටවෙලා තිබෙනවා ඒ වාර්තාව කරුණාකරලා මේ යෞවන සමාජවලට යවන්න ග්‍රාම නිලධාරි කොට්‌ඨාශ දෙස බලා ඔබේ අදහස්‌ දෙන්න ග්‍රාම රාජ්‍ය ඇති කරන්න ගමේ අදහසුත් දෙන්න අපි කොහොමද තරුණ තරුණියන්ට රැකියා ආදායම් මාර්ග ලබලා දෙන්නේ මේ ආණ්‌ඩුවේ ප්‍රධාන බලාපොරොත්තුව තරුණ තරුණියන්ට ආදායම් මාර්ග ලබා දීමයි මේ රටේ ප්‍රජාතන්ත්‍රවාදය අපි ස්‌ථාපනය කළා ඒකේ ප්‍රශ්නයක්‌ නැහැ අපට දැන් කුණුහරුපෙන් බනිනවා ෆේස්‌බුක්‌වලයි ඔන්ලයින්වලයි බනින්නේ නැති දවසක්‌ නැහැ මම කිව්වා කමක්‌ නැහැ ඒවායින් වස්‌දොස්‌ යනවා ඒවායින් කිසිම හානියක්‌ වෙන්නේ නැහැ කියලා මේ රටේ සාමය ඇති කරගන්න ඕන ආපහු ගිහිං තරුණයන්ට මැරෙන්න බැහැ අපි සාමය ඇති කර නිසා ලෝකයෙන් අපිට විශාල ආදායම් ලැබෙනවා ඊළඟට තියෙන්නේ අධ්‍යාපනය දියුණු කරන්නයි අපි දැන් බලන්නේ අවුරුදු 13 ක අධ්‍යාපනය අනිවාර්ය කරන්න අනෙක්‌ කාරණය ආර්ථිකය නැංවීමයි ආර්ථිකයේ විශාල දියුණුවක්‌ ඇති කිරීමට අපි දැන් වැඩ කරගෙන යන්නේ දකුණේ එක පැත්තකින් හම්බන්තොට වරාය අපි අනුමත කරලා අපි ඒකේ වැඩ කටයුතු දැන් පටන් ගන්න යනවා එතැන විශාල දියුණුවක්‌ ඇති වෙනවා වැලිගම චාලි මවුන්ට්‌ වත්තේ නිදහස්‌ වෙළඳ කලාපයක්‌ ඇති කරනවා අක්‌කර 800 ක පමණ භූමියක්‌ එහි තිබෙනවා සංචාරක කලාප කිහිපයක්‌ ආරම්භ කරනවා එහි දියුණුව දකුණටත් ගේනවා තරුණයින් කොහොමද සංචාරක ව්‍යාපාරයට සම්බන්ධ වෙන්නේ කොහොමද පුහුණුව ලබලා තියෙන්නේ සංවර්ධන කළමනාකාරීත්වය ගැන ඉගෙන ගන්න උපාධියක්‌ කරන්න සල්ලි නැත්නම් ඒ අයට අපි අවස්‌ථාව ලබා දෙනවා රට නොකඩවා ඉදිරියට යන්න ඕන ආණ්‌ඩුවයි පෞද්ගලික අංශයයි එකට යන්න ඕන සංචාරක ව්‍යාපාර දියුණු කිරීමේදී පෞද්ගලික අංශයට විශාල වැඩ කොටසක්‌ කරන්න තිබෙනවා මේ සඳහා දැනටමත් පෞද්ගලික අංශය ඉදිරිපත් වෙලා තිබෙනවා විශාල වැඩසටහන් ව්‍යාපාර කරන්න අපි දැන් විවිධ අංශ සමග කතා කරගෙන යනවා ඒ තත්ත්වය ඇති කරන්න ඕන ඉදිරියට යන්න ඕන පාලම් හදන්න වැව් හදන්න ක්‍රීඩාංගන හදන්න ගොවිපොළවල් හදන්න ශක්‌තියක්‌ තියෙනවා නම් අපි කොහොමද ගමේ ආර්ථිකය දියුණු කර රැකියා බිහි කරන්නේ කියලා කල්පනා කරන්න ඕන මෙම අවස්‌ථාවට ස්‌වදේශ කටයුතු ඇමැති වජිර අබේවර්ධන ජනමාධ්‍ය ඇමැති ගයන්ත කරුණාතිලක නීතිය හා සාමය සහ දක්‌ෂිණ සංවර්ධන ඇමැති සාගල රත්නායක පාර්ලිමේන්තු මන්ත්‍රී විඡේපාල හෙට්‌ටිආරච්චි හිනිදුම එජාප සංවිධායක පළාත් සභා මන්ත්‍රී සුනිල් සේනානායක පළාත් සභා මන්ත්‍රී සංජීව් කරුණාතිලක ජාතික තරුණ සේවා සභාවේ සභාපති හා අධ්‍යක්‌ෂ ජනරාල් නීතීඥ එරන්ද වැලිඅංගේ මහත්වරුද සහභාගී වූහ .
බැසිල් රාජපක්ෂ මහතාට අයත් බව කියූ මල්වානේ ඉඩම වෙන්දේසි කිරීම අත්හිටුවා තිබේ ඒ අදාළ නඩුව අද පූගොඩ ප්‍රධාන මහේස්ත්‍රාත් නිලුපුලී ලංකාපුර මෙනෙවිය හමුවේ කැඳවනු ලැබු අවස්ථාවේදී ය එම ඉඩම වෙන්දේසි කිරීම ලබන 29වන දාට නියමිතව තිබූ නමුත් එය වෙන්දේසි කිරීම අත්හිටුවන ලෙස පොලිස් මූල්‍ය අපරාධ විමර්ශන කොට්ඨාසයේ නිලධාරීන් විසින් අධිකරණයෙන් අද ඉල්ලා සිටින ලදී එම ඉඩම සහ ගොඩනැගිල්ල මහජන ශුභසිද්ධිය සඳහා යොදා ගැනීමට කටයුතු කරමින් සිටින බවට රජය නීතිපතිවරයාට දැනුම්දී ඇති බවට වාර්තාකර ඇතැයි ඔවුහු අධිකරණයට දැනුම් දුන්හ ඒ අනුව ඉඩම සම්බන්ධයෙන් ගත යුතු ක්‍රියාමාර්ගය කුමක්දැයි යන්න ලබන 23වන දා අධිකරණය විසින් ප්‍රකාශයට පත් කරනු ලබනු ඇත .
වරායක්‌ හැදුවත් ඉන් එක රජයේ රැකියාවක්‌වත් බිහිවුණේ නැහැ ගුවන්තොටුපළ හැදුවත් ගුවන් යානා එහි එන්නෙත් නැහැ ක්‍රීඩාංගණයක්‌ හැදුවට එහි ක්‍රිකට්‌ ගහන්නේ නැහැ අද එය මඟුල් ගෙවල්වලට බදු දෙනවා මේ ව්‍යාපෘති තුනම කිසිම පාරිසරික ඇගයීමකින් තොරවයි සිදුකර තිබෙන්නේ පසුගිය කාලයේ නායකයෝ වරාය ගුවන් තොටුපළ සහ ක්‍රිකට්‌ ක්‍රීඩාංගණ හදන විට වන අලින්ගේ වාසස්‌ථාන අහිමිවීම ගැන නොසිතූ නිසා මේ වන විට අලි මිනිස්‌ ගැටුම් උග්‍ර වී ඇතැයි නිවාස හා ඉදිකිරීම් ඇමැති සජිත් ප්‍රේමදාස මහතා පැවසීය ඇමැතිවරයා මේ බැව් පැවසුවේ හම්බන්තොට දිස්‌ත්‍රික්‌කයේ ක්‍රියාත්මක සැමට සෙවණ වැඩසටහනට සමගාමීව ඉදිවන ලුණුගම්වෙහෙර අඟුණුකොළවැව මහඅලුත්ගම් ආර වවුල් පාලම සඳහා මුල්ගල තැබීමේ උත්සවයට සහභාගි වෙමිනි එහිදී ඇමැතිවරයා මෙසේ ද කීවේය රුපියල් ලක්‍ෂ 239 ක්‌ වියදම් කර මේ ගම් ප්‍රදේශයට අත්‍යාවශ්‍ය වී තිබෙන නව පාලම මාස හතරක්‌ ඇතුළත ජනතා අයිතියට පත්කරන්නට කටයුතු කරනවා මේ ආණ්‌ඩුවට ආයුෂ තිබෙන්නේ තව මාස 45 යි මේ කාලයේදී අඟූණුකොළවැව වෙහෙරගල ඇතුළු අලුත්ගම්ආර රණවිරුගම වැනි ගම්මානවල නිවාස ප්‍රශ්නය විසඳන්නට කටයුතු කරනවා අඟුණුකොළවැව මහඅලුත්ගම්ආර හා මේ අවට තිබෙන ගම්මාන සියල්ලක්‌ම දුෂ්කර ගම්මානයි ඔබ සියලු දෙනා දුෂ්කරතා රැසක්‌ මැද ජීවත් වෙන්නේ මේ ප්‍රදේශයේ තිබෙන බරපතළම ගැටලුව අලි මිනිස්‌ ගැටුමයි මේ ගැටලුව නිසා දිස්‌ත්‍රික්‌ක ගණනාවක ග්‍රාමීය ජනතාව දිනපතාම භීෂණයට පීඩාවට ලක්‌වනවා මේ ප්‍රශ්නයට මුල පසුගිය කාලයේ මහ දැවැන්ත ව්‍යාපෘති ගණනාවක්‌ ආරම්භ කිරීමයි එම ව්‍යාපෘතිවලින් ජනතාවට ප්‍රයෝජනයක්‌ අත්වුණේත් නැහැ වරායක්‌ හැදුවත් ඉන් එක රජයේ රැකියාවක්‌වත් බිහිවුණේ නැහැ ගුවන්තොටුපළ හැදුවත් ගුවන් යානා එහි එන්නෙත් නැහැ ක්‍රීඩාංගණයක්‌ හැදුවට එහි ක්‍රිකට්‌ ගහන්නේ නැහැ අද එය මඟුල් ගෙවල් වලට බදු දෙනවා මේ ව්‍යාපෘති තුනම කිසිම පාරිසරික ඇගයීමකින් තොරවයි සිදු කර තිබෙන්නේ මෙම සංවර්ධන ව්‍යාපෘති තුනම සිදු කළේ කැලෑ එළිපෙහෙළි කරමිනුයි මේ වනාන්තර වල ජීවත් වන අලි කොහෙටද යන්නේ කියා පසුගිය කාලේ හිටපු නායකයන් හිතුවේ නැහැ අලි ගම් වැදීම මහජනයා පීඩාවට පත්වීම් මිනිස්‌ ජීවිත අහිමි වීම් වගා හානිය හා දේපළ හානිය ගැන පසුගිය කාලයේදී සොයා බැලුවේ නෑ ගුවන්තොටුපළ වරාය සහ ක්‍රිකට්‌ ක්‍රීඩාංගණයට නම ගහගන්නට පමණයි ඒ පාලකයන්ට ඕනෑ වුණේ ඒ කෑදරකම නිසා අද පොදු ජනතාව අලි මිනිස්‌ ගැටුමට මැදිව මරණයට පත් වෙනවා අක්‌කර දහස්‌ ගණනක්‌ වනාන්තර එළි පෙහෙළි කරන විට එහි ජීවත් වුණ අලින්ට එම භූමිය අහිමි වෙන විට එයින් පීඩාවට පත් වෙන්නේ පොදු ජනතාව බව ඒ අය හිතුවද අද ජනමාධ්‍ය ඔස්‌සේ නිතරම අහන්න ලැබෙන්නේ අලි මිනිස්‌ ගැටුම නිසා සිදු වන ජීවිත හා දේපළ හානි ගැනයි මීට හේතුව පසුගිය කාලේ ක්‍රියාත්මක වුණ අවිධිමත් සංවර්ධන රටාවයි ඒ පාලකයන් බංකොලොත් මහා ව්‍යාපෘති නිර්මාණය කර අවසානයේදී අලි මිනිස්‌ ගැටුමක්‌ නිර්මාණය කළා අපේ කාලයේ මහවැලිය වැනි දැවැන්ත සංවර්ධන ව්‍යාපෘති සිදු කළා එම ව්‍යාපෘති නිසා වනාන්තර රැසක්‌ එළි පෙහෙළි කරන්න සිදු වුණා ඒ වනාන්තර වල සිටි වන අලින්ට යන එනමං නැති වුණා ඒත් ඒ වන අලින්ට වෙනමම වාසස්‌ථාන නිර්මාණය කරන්න අප කටයුතු කළා මාදුරුඔය ජාතික වනෝද්‍යානයට සෝමාවතිය ජාතික වනෝද්‍යානයට පොළොන්නරුවේ ජල නිම්න ජාතික උද්‍යානයට සහ වස්‌ගමුව ජාතික වනෝද්‍යානයට අතරමං වූ වන අලින් මුදාහැරියා මහවැලි ව්‍යාපාරය සිදු කරන විට හෙට පුළුවන් වුණා අලි මිනිස්‌ ගැටුම අවම කරන්න ඒත් පසුගිය කාලේ නායකයන් වරාය ගුවන්තොටුපළ සහ ක්‍රිකට්‌ ක්‍රීඩාංගණය හදන විට ඒ ප්‍රශ්න ගැන හිතුවේ නැහැ එයට විසඳුමක්‌ ලැබුණේ නැහැ අපි ඒ දේවල් කිය කිය ඉන්නේ නැහැ ඒ ප්‍රශ්න වලට විසඳුම් ලබා දෙන්නට වහා කටයුතු කරනවා වනජීවී අමාත්‍යාංශයත් සමඟ සාකච්ඡා කර තාවකාලික විසඳුමක්‌ හැටියට විදුලි වැට හදනවා අලි කැලෑවට පන්නා දමන්නට කටයුතු කරනවා තිරසාර විසඳුම් හැටියට වන අලින්ට ස්‌ථිර වාසස්‌ථාන ගොඩනැගීමේ හා වනෝද්‍යාන වල වන අලිනට ජීවත්වීමේ ප්‍රවණතාව වැඩි කිරීමේ වැඩසටහනක්‌ ක්‍රියාත්මක කරනවා විධිමත් ලෙස අලි මිනිස්‌ ගැටුමට විසඳුම් අප ලබා දෙනවා පසුගිය කාලයේ සිදු වී තියෙන්නේ විකට රංගනයක්‌ පමණයි ඒ විකට රංගනය තුළ ඒ අය හිතුවේ යුද ජයග්‍රහණය නිසා සදාකාලිකවම ජනාධිපති පුටුවේ වැජඹෙන්න ලැබෙයි කියා ඔවුන් හිතුවේ මුළු රටම ජනතාවගේ ජන ජීවිතයට සින්නක්‌කර ඔප්පුවකින් ලියා ගෙන හිතුමතේ වැඩ කරන්නයි එහි විපාක වලට අද අපට මුහුණ දීමට සිදු වී තිබෙනවා .
පිරිමින් අතර එච් අයි වී ආසාදනය ශීඝ්‍රයෙන් ඉහළ ගොස් ඇතැයි ජාතික ලිංගාශ්‍රිත රෝග සහ ඒඩ්ස් මර්දන ව්‍යාපාරය පවසා තිබේ එහි අධ්‍යක්ෂ වෛද්‍ය සිසිර ලියනගේ මහතා පැවසුවේ මේ වසරේ ගත වූ කාලය තුළ එච් අයි වී ආසාදිතයින් 55 දෙනෙකු වාර්තා වී ඇති අතර ඉන් 30 දෙනෙකුම පිරිමින් වන බව ය මේ අතර ගත වූ කාලය තුළ එච් අයි වී ආසදනය වීම හේතුවෙන් පුද්ගලයින් 6 දෙනෙකු මිය ගොස් ඇති බව ද ඔහු සඳහන් කළේ ය ඒ පිළිබඳව දැනුවත් කිරීමට පියවර ගෙන ඇති බව වෛද්‍ය සිසිර ලියනගේ මහතා සඳහන් කළේ ය .
ශ්‍රී ලංකා ටෙස්ට් නායක රංගන හේරත් තරගය ජය ගැනීම පිළිබඳ තමන්ට විශ්වාසයක් තිබුණ නමුත් දිවා ආහාරයෙන් අනතුරුව බංගලාදේශ පිතිකරණය ප්‍රහාරාත්මක වීම තරගයේ වාසිය බංගලාදේශයට ලැබීමට හේතු වූ බව බංගලාදේශයට එරෙහිව දෙවැනි ටෙස්ට් තරගයේ පරාජය පිළිබඳ අදහස් දක්වමින් ශ්‍රී ලංකා නායක රංගන හේරත් පැවසීය තරගයෙන් අනතුරුව ඊයේ 19 පැවැති මාධ්‍ය හමුවේදී වැඩිදුරටත් අදහස් දැක්වූ හෙතෙම පැවසුවේ ශ්‍රී ලංකා කණ්ඩායමේ පන්දු රැකීමේ දුර්වලතාවද මෙම තරගයේ පරාජයට හේතු වූ බවයි මට ලොකු විශ්වාසයක් තිබුණා දඟපන්දු යවන්නන් තිදෙනෙකුත් එක්ක මේ ඉලක්කය අපට ජය ගන්න පුළුවන් කියල මොකද අපි ඉන්දියාව පාකිස්තානය වගේ රට වල් එක්ක ක්‍රීඩා කරල මෙවැනි අඩු ඉලක්ක ජය ගෙන තිබෙනවා ඔවුන් දිවා ආහාරයෙන් පස්සෙ තමයි තරගයේ ‍ප්‍රහාරාත්මක පැත්තට යොමු වුණේ පන්දුවට පහර දෙද්දි හා පන්දු රකිද්දිමේ තරගයේදී අපි ගොඩක් වැරදි කළා අපට උඩ පන්දු කිහිපයක් ගිලිහී ගියා යැයි පැවසීය මෙම තරගාවලිය මුලින් දැක්වූ පරිදිම අභියෝගාත්මක තරගාවලියක් බවත් බංගලාදේශ කණ්ඩායම මේ වන විට හොඳ දියුණුවක් ලබා ඇති බවත් රංගන මෙහිදී පෙන්වා දුන්නේය මේ තරගාවලිය පැවැත්වීමට මුලින්ම කියපු දෙයක් තමයි මේ තරගාවලිය ලොකු අභියෝගාත්මක තරගාවලියක් කණ්ඩායම් දෙකම සමානයි නමුත් ගාල්ලේදී අපට ලොකු වාසියක් ලැබුණා ලකුණු 500 ක් වාර්තා කරල ඒ තිබ්බ වාසියත් එක්ක අපට මේ තරගයේදී ඒක කරන්න බැරි වුණා දෙවැනි තරගයේ හොඳින් සෙල්ලම් කරපු කණ්ඩායම තරගය දින්නා මුලදි දැකපු කණ්ඩායම නෙමෙයි දැන් ඉන්නෙ ඒ කාලෙ අපේ හොඳ පිතිකරු සබඳතා යන කොට පීඩනයක් එල්ල කරන්නෙ නෑ නමුත් මේ කණ්ඩායමේ මම දකින්නෙ ඒගොල්ලො හැම තිස්සෙම තරගයේ ඉන්න බලනවා විවිධ සැලසුම් ඇතිව එනවා යැයිද හෙතෙම පැවසීය මෙහිදී ක්‍රීඩකයන් නැවත විමසීමේ ක්‍රමවේදයේදී භාවිතයට ගැනෙන දියුණු තාක්ෂණික ක්‍රමවේදයක් වන හොට් ස්පොට් Hot spot අවස්ථාව ශ්‍රී ලංකා ක්‍රිකට් ක්‍රීඩාවට ලබා ගැනීම පිළිබඳ මාධ්‍යවේදියෙකු ඇසූ පැනයකට පිළිතුරු දුන් රංගන හේරත් පැවසුවේ එම ක්‍රමවේදයන් භාවිත කිරීමට තමා කැමති බවයි දියුනු තාක්ෂණික ක්‍රමවේදයන් භාවිත කරනවාට මම නම් කැමතියි ඒකෙන් සමහර විට අපට අවාසියක් වෙන්න පුළුවන් ඒත් අපට නිවැරදි තීරණය එයින් ලැබෙනවා යැයි ඔහු කීය පන්දු යවන්නන් විශාල සේවයක් කළා බංගලාදේශ නායක මුෂ්ෆිකර් රහීම් මට විශාල සතුටක් දැනෙනවා පළමු තරගය පරාජයට පත් වුණාට පස්සෙ අපි විශාල ශක්තියකින් ක්‍රීඩා කළා සැලැස්මකින් ක්‍රීඩා කළා ඉදිරියේදීත් තරගාවලියකදි මෙවැනි තත්ත්වයක් ආවොත් අපට පහසුවෙන් ඒකට මුහුණ දෙන්න ශක්තිය තියෙනවා කියන්න පුළුවන් ශ්‍රී ලංකා කණ්ඩායම සැහැල්ලුවට ගත හැකි කණ්ඩායමක් නෙමෙයි ඔවුන්ගේ මේ කණ්ඩායම ඔස්ට්‍රේලියාවත් පරාජය කළා මම හිතන්නෙ කාසියේ වාසිය පරාජයට පත් වුණාට පස්සෙ අපේ පන්දු යවන්නන් විශාල සේවයක් කළා විශේෂයෙන් පන්දුවට පහර දෙන්න හොඳ විකට්ටුවක් තමයි තිබ්බෙ එහිදී ලකුණු 200 ක් හෝ 250 ක් කියන්නෙ මෙහිදී හඹා යා හැකි ලකුණු සංඛ්‍යාවක් අපේ සෑම පිතිකරුවෙකුටම ඒක හඹා යන්න පුළුවන් කියන විශ්වාසය තිබ්බා .
ආණ්‌ඩුවට සල්ලි නැහැ කිව්වට ඇමැතිවරුන්ට වාහන ගන්න සෑම වර්ෂයකම කෝටි ගණන් වෙන් කරනවා ජවිපෙ ප්‍රධාන ලේකම් ටිල්වින් සිල්වා මේ ආණ්‌ඩුව පෙරළන්න ඕන කියලා අපිත් කියනවා ඒත් පෙරළන්න කලින් හිතන්න ප්‍රශ්නයක්‌ තියෙනවා පෙරළන එක අමාරු නැහැ ගෙන්නේ මොකක්‌ද කියන එක තෝර ගන්න තමයි අමාරු මේක පෙරළලා මේ වෙනුවට ගේන්නෙ මොකක්‌ද කියලා තීන්දුවක්‌ ගන්න ඕන කලින් පෙරළපු කට්‌ටිය ගේන එක තේරුමක්‌ නැහැ රට හදන්න පුළුවන් අලුත් ආණ්‌ඩුවක්‌ ගේන්න ඕන ගාල්ල ලලිත් චාමින්ද සහ එස්‌ කේ කළුආරච්චි පෝද්දල විශේෂ කේ යු ජී සෝමපාල ආණ්‌ඩුව සල්ලි නැහැ කියනවා නමුත් ඇමැතිවරුන්ට වාහන ගේන්න සෑම වර්ෂයකම මුදල් වෙන් කර ගන්නවා ගිය වසරේ කෝටි 118 ක්‌ වෙන් කර ගත්තා මේ අවුරුද්දේ කෝටි 54 ක්‌ වෙන් කර ගත්තා යෑයි ජ වි පෙ ප්‍රධාන ලේකම් ටිල්වින් සිල්වා මහතා ගාල්ල කළුවැල්ලේ දී පැවැසීය විකිණීම ණය වීම හා රටේ අනාගතය පිළිබද ජනතාව දැනුවත් කිරීම සඳහා පැවති ජනතා හමුවේදී ටිල්වින් සිල්වා මහතා මේ බව සඳහන් කළේය එහිදී හෙතෙම මෙසේද කීවේය පරණ වාහන වල ඇමැතිවරුන්ට යන්න බැහැ නමුත් ශ්‍රී ලංකාව විශාල මූල්‍ය අර්බුදයකට ලක් ‌වෙලා තියෙනවා ආණ්‌ඩුවට සල්ලි නැහැ ආණ්‌ඩුවට අලුතෙන් වෛද්‍ය විද්‍යාලයක්‌ හදන්න බැරිවෙලා තියෙනවා වගා හානි දෙනවා කිව්වාට දුන්නේ නැහැ රෝහල් වල බෙහෙත් නැහැ ශල්‍යකර්මයක්‌ කර ගන්න ගිය විට සියල්ල ගෙනියන්න වෙලා තියෙනවා ආණ්‌ඩුව කියන්නේ සල්ලි නැහැ කියලා නමුත් අධ්‍යාපනයට සෞඛ්‍යයට පාර හදා ගන්න බෝක්‌කුව හදා ගන්න සල්ලි නැහැ නුවර අධිවේගී මාර්ගය නවත්වන්න තීන්දු කරලා සල්ලි නැති නිසා අපේ රටට මුදල් උපයන ආදායම් මාර්ග නැහැ සුද්දා හිටවපු තේ රබර් වලින් තමයි තවමත් ඩොලර් ටිකක්‌ හොයා ගන්නේ විකුණන එක බදු ගහන එක දඩ ගහන එක තමයි ආණ්‌ඩුව කරන්නේ ඒ බදු සල්ලි වලින් වාහන ගේනවා ආමාරුවෙන් හොයා ගන්න මුදල් ටිකත් නාස්‌ති කරනවා නිෂ්ෂාදන ආර්ථිකයකට මාරු වෙන්න ඕන ආදායම් ලබන ආර්ථිකයක්‌ හදන්න ඕන උගතුන් බුද්ධිමතුන් රට හදන්න පුළුවන් මිනිස්‌සු හා ජ වි පෙ එකතු වෙලා ජනතා බලයක්‌ ගොඩනැගුවහොත් රට හදන්න පුළුවන් දැන්වත් කොළ පාට නිල් පාට මාරුවෙන් මාරුවට ගහපු කතිර සෙල්ලම නතර කරන්න ඕන රට හදන්න පුළුවන් බලවේග එකතු කරලා ජනතා මධ්‍යස්‌ථානයක්‌ ගොඩනගමු 2020 ඡන්දය අපේ රටේ අනාගතය වෙනස්‌ කිරීම සඳහා ජනතාවාදී අලුත් ආණ්‌ඩුවක්‌ හදන්න පුළුවන් ජනතා බලයක්‌ ගොඩනැඟීමට කටයුතු කරමු දැන් හොඳටම ඇති පරණ පාරේ ගියා දැන් වෙනසක්‌ කළ යුතුයි දැන් කථා කරනවා මේ ආණ්‌ඩුව පෙරළන්න ඕන කියලා අපිත් කියනවා පෙරළන්න ඕන කියලා පෙරළන්න කලින් හිතන්න ප්‍රශ්නයක්‌ තියෙනවා පෙරළන එක අමාරු නැහැ ගෙන්නේ මොකක්‌ද කියන එක තෝර ගන්න තමයි අමාරු මේක පෙරළලා මේ වෙනුවට ගේන්නෙ මොකක්‌ද කියලා තීන්දුවක්‌ ගන්න ඕන කලින් පෙරළපු කට්‌ටිය ගේන එක තේරුමක්‌ නැහැ රට හදන්න පුළුවන් අලුත් ආණ්‌ඩුවක්‌ ගේන්න ඕන මේ ආණ්‌ඩුව ඡන්ද වලට භය නිසා ඡන්දය කල් දමලා තියෙනවා පළාත් පාලන මැතිවරණය වසර දෙකක්‌ තිස්‌සේ කල් දමමින් ඉන්නවා මේ යන තාලෙට මේ අවුරුද්දේ තියන්නෙත් නැහැ බිම් මට්‌ටමේ ජනතාවට තමන්ගේ නියෝජිතයා පත් කිරීමේ අවස්‌ථාව අහිමි කරලා තියෙනවා වැරදි ඡන්ද ක්‍රමයක්‌ ගෙනවිත් තියෙනවා ඒ නිසා තමයි මේ සියලු ගැටලු ඇති වෙලා තියෙන්නේ හවුල් ආණ්‌ඩුව ඇවිත් වසර දෙකක්‌ ගතවෙලා තියෙනවා නමුත් රටේ ජනතාව ඉන්නේ අසන්තෝෂයෙන් ආර්ථික සමාජීය දේශපාලන අර්බුදයක්‌ තියෙනවා පාර්ලිමේන්තුව පවත්වා ගෙන යන්න බැහැ එතන කෑගහනවා එතන රණ්‌ඩු කර ගන්නවා පාර්ලිමේන්තුව කල් දමනවා තහනම් කරනවා එතන අර්බුදයක්‌ තියෙනවා බඩුමිල වැඩි වෙලා හාල් රුපියල් 100 ට නැගලා පොල් ගෙඩිය හැට පැනලා ප්‍රශ්න ගොඩක්‌ තියෙනවා රට පාලනය කරපු අය හා කරන අය කියනවා රටේ අර්බුදයක්‌ තියෙනවා කියලා අගමැතිත් කියනවා අර්බුදයක්‌ තියෙනවා කියලා පසුගිය කාලයේ පාර්ලිමේන්තුවේදී අගමැති කිව්වා ආර්ථික අර්බුදයක්‌ තියෙනවා තිත්ත කසාය බීලා වගේ තමයි ඉන්න වෙන්නේ කියලා හිටපු ජනාධිපති මහින්ද මහත්තයා හා වර්තමාන ජනාධිපතිත් කියනවා අපේ රටේ අර්බුදයක්‌ තියෙනවා කියලා මහින්ද මහත්තයාගේ කාලයේ ණය ගත්තු එක තමයි අර්බුදය කියලා රනිල් මහත්තයා කියනවා මහින්ද මහත්තයා කියනවා මේ අර්බුදයට හේතුව මේ අලුත් ආණ්‌ඩුවට රනිල් මෛත්‍රී ආණ්‌ඩුවට වැඩ බැහැ කියලා පරිපාලනය බැහැ තෙරෙන්නේ නැහැ කියලා කියනවා රනිල් මහත්තයාට අනුව අර්බුදය අවුරුදු නමයයි මහින්ද මහත්තයාට අනුව අපේ රටේ අර්බුදය අවුරුදු දෙකයි නමුත් ජනතාව ගතහොත් අපේ ජීවිත කාලයේ ඉඳලා මේ අර්බුදය තියෙනවා .
දැන් සමහරු හිතනවා මේ අර්බුදයෙන් බේරෙන්න නම් මහින්ද මහත්තයා බලයට ගේන්න ඕන කියලා ඔහුගේ පාලන කාලයේ අර්බුදයක්‌ නොතිබුණා නම් මහින්ද මහත්තයා පරාජය වන්නේ නැහැ තවත් සමහරු හිතන් ඉන්නවා මේ ආණ්‌ඩුවට හොඳ නරක කියා දීලා ආණ්‌ඩුව හදා ගන්න පුළුවන්ද කියලා අපි නම් හිතන්නේ නැහැ එහෙම කරන්න පුළුවන් කියලා අපි මේ මුහුණ දී සිටින සකල අර්බුද වලට හේතුව තමයි මහින්ද මහත්තයා රනිල් මහත්තයා චන්ද්‍රිකා මහත්මිය ජයවර්ධන මහත්තයා ආදී නායකයින් අපේ රටේ පාලනය කර ගෙන ආපු ආර්ථික ප්‍රතිපත්තිය පාලන ක්‍රමය ඔය පාලන ක්‍රමයේ තමයි වැරැද්ද තියෙන්නේ ඒ පාලන ක්‍රමය වෙනස්‌ කරන්නේ නැතිව කුමක්‌ කළත් අපට ගොඩ ඒමක්‌ නැහැ .
අවුරුදු 68 ක්‌ තිස්‌සේ අපි කතිර ගහලා ගහලා ලොකු වළක්‌ කපා ගෙන තියෙනවා .
දැන් ඉන්නේ ඒ වළේ දැන් ජනතාව හිතන්න ඕන අපි තවදුරටත් කතිර ගහලා ඒ වළ පුළුල් කර ගන්නවාද නැතිනම් ඒ වළෙන් ගොඩ එන්න ක්‍රමයක්‌ හදනවාද කියලා ආපසු මහින්ද මහත්තයාට කතිර ගහනවා කියන්නේ මේ වළ පොඩ්ඩක්‌ ගැඹුරු කර ගන්න එක නැත්නම් වළෙන් ගොඩ එනවාද මේ දෙක හොයන්න වෙලා තියෙනවා .
දකුණු පළාත් සභා මන්ත්‍රි නලින් හේවගේ මහතාද කථා කළේය .
නැගෙනහිර විශ්වවිද්‍යාලයේ ත්‍රිකුණාමලය මණ්ඩපයේ සිසුන් සහ පාලනාධිකාරිය අතර මේ වන විට උණුසුම් තත්ත්වයක් හට ගෙන ඇතැයි වාර්තා වේ .
විශ්වවිද්‍යාලයේ සහකාර ලේඛකාධිකාරීවරයා සඳහන් කළේ අද පැවති වාර පරීක්ෂණයක් සම්බන්ධයෙන් මෙම තත්ත්වය උද්ගත වී ඇති බවයි පසුගිය දා සිසුන් දෙපිරිසක් අතර ඇති වූ ගැටුමක් සම්බන්ධයෙන් පන්ති තහනමකට ලක්ව සිටින සිසුන් 16 දෙනෙකුට අදාළ තීන්දුව ලබන 25 වන දා ප්‍රකාශයට පත් කිරීමට නියමිතව තිබියදී අදාළ පරීක්ෂණය අද පැවැත්වීමට එරෙහිව සිසුන් පිරිසක් විරෝධය පළ කිරීමත් සමග එම තත්ත්වය වර්ධනය වී තිබිණ අදාළ සිසුන් එම පරීක්ෂණය තීන්දුව ප්‍රකාශ කිරීමෙන් පසුව පවත්වන ලෙසට ඉල්ලීමක් කළ ද පාලනාධිකාරිය එය ප්‍රතික්ෂේප කර තිබේ .
දරුවන් විසින් මහ මඟ දමා යන වයෝවෘද්ධ මවුපියන් සම්බන්ධයෙන් කඩිනම් ක්‍රියාමාර්ග ගැනීම සඳහා වැඩිහිටි මහ ලේකම් කාර්යාලය ක්‍ෂණික මෙහෙයුම් කණ්‌ඩායමක්‌ යොදවා තිබේ සමාජ සවිබල ගැන්වීම් හා සුභසාධන අමාත්‍යාංශය යටතේ පවත්වා ගෙන යන මෙම වැඩිහිටි මහ ලේකම් කාර්යාලය මගින් වැඩිහිටි හිමිකම් ප්‍රවර්ධන සහකාර සමාජ සේවා නිලධාරි ඇතුළු නිලධාරීන් කණ්‌ඩායමක්‌ දිවයිනේ ඕනෑම ස්‌ථානයකට යවා අදාළ සිද්ධිය පිළිබඳ පරීක්‌ෂණ ආරම්භ කරන බව එහි අධ්‍යක්‍ෂ සුමින්ද සිංගප්පුලි මහතා පැවැසීය .
අදාළ ප්‍රදේශයේ ප්‍රාදේශීය ලේකම් පොලිසිය හා අනෙකුත් නිලධාරීන්ගේ සහාය ඇතිව මෙම කණ්‌ඩායම එම පුද්ගලයාට අවශ්‍ය රැකවරණය ලබා දෙන බවද හෙතෙම කීය .
ඊට අමතරව වෛද්‍ය ප්‍රතිකාර ලබා දීම දරුවන් හෝ ඥතීන් සොයා ගැනීම හා ගත යුතු නීතිමය පියවර ක්‍ෂණිකව ගැනීමද මේ අතර සිදු වන බවද හෙතෙම සඳහන් කළේය .
පසුගිය කාලය තුළ මෙවැනි සිද්ධීන් දිගින් දිගටම වාර්තා වීම හා එවැනි තත්ත්වයක්‌ ඇති නොවීම සඳහා නීතිමය ක්‍රියාමාර්ග ක්‍රියාත්මක කර ඇතැයිද එම මහ ලේකම් කාර්යාලය කියයි .
යුරෝපා චාරිකා සටහන් - 51 .
අරුම පුදුම නිර්මාණයක් වන නැපෝලියන් සොහොන් ගැබ , භෂ්මාවශේෂ ඇත්තේ හත් වැනි ' පෙට්ටියේ ' පැරිසියේ ' ලෙ සැංවැලිද් ' ( THE HOTEL DES INVALIDES ) හමුදා කෞතුකාගාරය පිහිටි ස්ථානයේම ඉදි වූ ගෝලාකාර ශිඛරය සහිත දෙව් මැදුරේ එක් සුවිශේෂ ස්ථානයක නැපෝලියන් සොහොන් ගැබ පිහිටා ඇති අන්දම ඔබට අද දැක බලා ගත හැකිය .
නැපෝලියන් සොහොන් ගැබේ විශේෂතා කීපයකි .
ඔබ නෙත් මානයේ මුලින්ම දිස් වන්නේ අමුතුම කලාත්මක හැඩතලයකින් කැටයම් සහිතව නිර්මාණය වූ මළ සිරුරක් බහාලන අන්දමේ පෙට්ටියකි .
ඔබට සිතෙන්නේ නැපෝලියන් මහ සෙන්පතියාගේ භෂ්මාවශේෂ ඇත්තේ මේ පෙට්ටිය තුළ ඇති මංජුසාවක කියාය .
එහෙත් මේ පෙට්ටිය තුළ තවත් පෙට්ටි හයක් ඇත .
මුලින්ම රිදියෙන් නිම වූ පෙට්ටියකි .
ඉන්පසු ඊයම් හා තඹෙන් කළ පෙට්ටි දෙකකි .
මේ පෙට්ටි තුනම මැහොගනි දැවෙන් කළ පෙට්ටියක බහා ඇත .
ඉන්පසු කළුවර ලීයෙන් හා ඕක් ලියෙන් කළ පෙට්ටි දෙකකි මේ සියල්ල එකින් එක බහාළූ පසු ඒ සියල්ල එක්තැන් කර දැන් ඔබ දකින අගනා කැටයම් සහිත මේ පෙට්ටිය නිර්මාණය කර ඇත .
මේ පෙට්ටිය ලෝකයේ ඉතාම දුර්ලභ ඛනිජ වර්ගයකින් නිර්මාණය කර තිබේ .
අතිමහත් ධනස්කන්දයක් වැය කර පින්ලන්තයෙන් ගෙන්වා ගත් RED PORPHYRY නම් අගනා ඛනිජ වර්ගයකින් මෙය නිර්මාණය කර ඇත .
භෂ්මාවශේෂ තැන්පත් කර ඇත්තේ මා කලින් සඳහන් කළ මුල්ම වීදුරු පෙට්ටියේ දියමන්ති මංජුසාවක් තුළය .
නැපෝලියන් ප්‍රංශ විජයග්‍රහණයන් රැසකට හිමිකම් කියූ රණශූර සෙන්පතියකු ලෙස කීර්ති නාමයක් දිනා සිටියද ඔහු ප්‍රංශ ජාතිකයෙක් නොවේ .
නැපෝලියන් උපත ලැබුවේ ඉතාලියේ බටහිර වෙරළින් ඔබ්බෙහි පිහිටි කෝසිකා නම් දූපතේය .
නැපෝලියන් කුඩා අවදියේ සිටම අධිෂ්ඨානශීලී ලෙස ජය ගත යුතු ඉලක්කය කරා නොබියව යන ළමයකු ලෙස කාගේත් ආදරය දිනා ගත්තේය .
පියා පුතුගේ නිර්භීත පැවතුම් නිසාම ප්‍රංශය වෙත ගෙන ගොස් එහි හමුදා පාසලේ පුහුණුව සඳහා ඇතුළු කළේය .
දහසය හැවිරිදි නැපෝලියන් දෙවැනි ලුතිනන්වරයකු ලෙස ප්‍රංශ කාලතුවක්කු හමුදාවට බැඳිණි .
පියා මිය යෑමෙන් පසු සොයුරු සොයුරියන් හය දෙනකු හා මව නඩත්තු කිරීමේ වගකීමට උර දෙනු පිණිස නැපෝලියන් යළි ඉතාලියට ගියේය .
ඔහු කෝසිතානු දූපතේ ජාතික ආරක්ෂක බලකායට එක් විය .
ආරක්ෂක හමුදා නිලධාරීන් සමඟ මත ගැටුම් ඇති වීමට වැඩි කලක් ගියේ නැත .
ගැටුම කූට ප්‍රාප්තියට පත් වූ මොහොතක නැපෝලියන් යළි ප්‍රංශය බලා පලා ගියේය .
ඔහු ප්‍රංශ හමුදාවේ ඉහළ නිලයකට පත් විණි .
ටූලෝන් වරායේ ඇති වූ දරුණු සටනේදී හේ බ්‍රිතාන්‍ය නාවික හමුදාවට අයත් නෞකා පංතිය සහමුලින්ම විනාශ කළේය .
සතුරන් පිරිසක් තුලියරි රජ මැදුර අල්ලා ගැනීමට තැත් කළ මොහොතේ දරුණු කාලතුවක්කු ප්‍රහාරයකින් ඔවුන් සහමුලින් ඝාතනය කළේය .
නැපෝලියන්ගේ සංග්‍රාම උපක්‍රමශීලී බවට පිදෙන බුහුමනක් ලෙස මේජර් ජෙනරාල් තනතුර දක්වා ඔහු උසස් කරනු ලැබිණි .
දිගින් දිගටම ලැබු ජයග්‍රහණයන්ගේ උණුසුම මැද මහා මැතිවරණයක් පවත්වා නැපෝලියන් එයින් ද විශාල ජයක් අත් කර ගත්තේය .
නැපෝලියානු නීති සංග්‍රහය නමින් නීති ග්‍රන්ථයක්ද ප්‍රකාශයට පත් කළේය .
නැපෝලියන් ඕස්ට්‍රියාව , පර්සියාව , රුසියාව යන රාජ්‍ය හමුදා සමඟ සටන් වැදී ඔවුන් පරදවා විශිෂ්ට ජයග්‍රහණ රැසක් අත් කර ගත්තේය .
නැපෝලියන්ට අවශ්‍ය වූයේ ප්‍රංශ අධිරාජයා වීමට නොව මුළු යුරෝපයේම අධිරාජයා බවට පත් වීමටයි .
එහෙත් මේ වන විට බ්‍රිතාන්‍යයේ නායකත්වය යටතේ රටවල් ගණනාවක්ම නැපෝලියන් වීරෝධී ප්‍රහාරයකට කටයුතු සැලැසුම් කර තිබිණි .
වෙලිංටන් සාමි හා නෙල්සන් සාමි යන බ්‍රිතාන්‍ය යුද ජෙනරාල්වරු දෙදෙනා නැපෝලියන්ගේ සියලු උපක්‍රම ව්‍යවර්ථ කොට දරුණු ප්‍රහාරයකින් පසු ලිප්සිග් සටනේදී ඔහුගේ සමස්ත යුරෝප අධිරාජ උමතුව පරාජයට පත් කළහ .
පසුව අත්ලාන්තික් සාගරයේ පිහිටි ශාන්ත හෙලේනා නම් දූපතට දැඩි රැකවල් මධ්‍යයේ පිටුවහල් කරනු ලැබීය .
1821 මැයි මස 25 දා මානසික කම්පනයෙන් රෝගීවූ නැපෝලියන් එම දූපතේදී අවාසනාවන්ත ලෙස මරු වැළඳ ගත්තේය .
නැපෝලියන්ගේ මෘත ශරීරය ප්‍රංශයට ආපසු ලබා ගැනීම සඳහා සාකච්ඡා ඇරැඹිණි .
එහෙත් බ්‍රිතාන්‍යය එයට එකඟ වූයේ නැත .
ප්‍රංශයද තම උත්සාහය අත් නොහැරියේය .
අවුරුදු විස්සක් පුරා ප්‍රංශය නැපෝලියන්ගේ භෂ්මාවශේෂ ගෙන්වා ගැනීමේ උත්සාහයේ දිගින් දිගටම නිරතව සිටියේය .
1840 මැයි 12 දා ප්‍රංස අභ්‍යන්තර කටයුතු ඇමැති චාල්ස් රෙමුරාට් මෙවන් ප්‍රකාශයක් කළේය .
" නැපෝලියන් සෙන්පතියාගේ භෂ්මාවශේෂ ලබා ගැන්මට අප දීර්ඝ කාලයක් මුළුල්ලේ ගත් උත්සාහය අද සඵල වූ බව ප්‍රංශ ජනතාව වෙත ප්‍රීතියෙන් දැනුම් දෙමි .
" විසිපස් වසරකට ආසන්න කාලයක් ශාන්ත හෙලේනා දූපතේ ' හුදකලා මිනිසකුව ' සිටි නැපෝලියන් 1845 ඔක්තෝබර් 15 දා යළි ප්‍රංශය බලා පැමිණියේය .
නැපෝලියන්ගේ භෂ්මාවශේෂ තැන්පත් කළ යුත්තේ කොතැන ද? අනතුරුව මේ ප්‍රශ්නය පැන නැඟිණි .
ලෙ සැන්වැලිද් නම් ආබාධිත සෙබළ විවේක නිකේතනයේ පිහිටි රාජකීය දෙව් මැදුරේ භෂ්මාවශේෂ තැන්පත් කිරීමට අමාත්‍ය මණ්ඩලය එකඟතාවකට පැමිණිනි .
දෙව් මැදුරේ රමණීය ආකෘතියට හානියක් නොවන සේ නැපෝලියන් සිහිවටනය නිර්මාණය කිරීම ගෘහ නිර්මාණ ශිල්පී ලුවිස් ටූලියස් වෙත පැවරිණි .
එතෙක් නැපෝලියන්ගේ භෂ්මාවශේෂ ශාන්ත ජෙරොමි දෙව් මැදුරේ තැන්පත් කෙරිණි .
ඔබ අද දකින සැංවෙලීද් දෙව් මැදුරේ භෂ්මාවශේෂ තැන්පත් කිරීම සිදු වූයේ 1861 අප්‍රියෙල් 2 දාය .
මේ සිහිවටනය වටා ඇති කැටයම් පංතීන් වෙත මොහොතකට ඔබේ නෙත් යොමු කරන්න .
නැපෝලියන් මහා සෙන්පතියා ප්‍රංශය වෙනුවෙන් ලැබු විජයග්‍රහණ රැසක් එම කැටයම් තුළින් නිරූපිතය .
නැපෝලියන්ගේ අවසන් ඉල්ලීමද මේ ගෞරවනීය සිහිවටන බිමේ එක් තැනෙක මෙසේ දැක්වෙයි .
" මා ජීවිතටයත් වඩා ආදරය කළ ප්‍රංශ ජනතාව නිදහස් සුව විඳිමින් ඇවිද යන සේන් නදියේ ඉවුරේ කිසියම් තැනෙක මගේ භෂ්මාවශේෂ තැන්පත් කරන්න .
" සේන් ගං ඉවුරේම නොවුවද එය ආසන්නයේ දැවැන්ත ගෝලාකාර ශිඛර දෙව් මැදුරේ සුවිශේෂ සොහොන් ගර්භයක ඔහු තවමත් වීර සෙන්පතියකුසේ හුස්ම ගන්නා හඬ මොහොතකට හෝ ඔබ හදවතට ඇසෙනු ඇත .
- ධර්මසිරි ගමගේ ( ලබන සතියේ ලුර්දු දෙව් මැදුරට පිවිසෙමු .
) බීද්පායි උපමා .
හිම දරුවාට අත් වූ ඉරණම .
ටෙරා ස්ටොලිඩාහි වැල්ලෝනා ගම්මානයේ පෝසත් ගොවියෙක් විසුවා .
ඔහුගේ පෝසත්කම වැඩිපුර රැඳී තිබුණේ ඔහු සතු සෑහෙන්න විශාල ගවපට්ටිය මතයි .
එක් එක් කාල වල දී ඔහු තම ගව පට්ටිය තණ කවන්න දේශදේශාන්තර වලට දක්කා ගෙන ගිහින් , ඒ දේශ වල මාස ගණන් රැඳී සිටියා .
ගෙදර සිටි ඔහුගේ බිරිඳ සිත් ගන්නා පෙනුමක් වගේ ම හැඩකාර ඇඟපතක් තියෙන චපල එකියක් .
ඒ ගමේ ම සිටි මහා පෝසතෙක් ඈට බැල්ම හෙළන්න වුණා .
සැමියා ගමේ නැති කාල වල දී ඔහු ඇය සමඟ විනෝද වෙන්න පටන් ගත්තා .
ඔවුන් දෙන්නා හිතේ හැටියට කොච්චර සතුටින් , විනෝදයෙන් ගත කළා ද කිව්වොත් අන්තිමේ දී ඇය ගැබ්බර වුණා .
නියම කල් එළඹුණා ම ඈ ලස්සන දරු පැටියෙක් බිහි කළා .
ඇය ඔහුට පණ වගේ ආදරේ කළා .
බොහෝ කලක් ගෙදරින් බැහැර හිටිය ඇගෙ සැමියා සතුටින් පෙරළා ගෙදර ආවේ ඈ දකින නොඉවසිල්ලෙන් .
ඔහු ගේ පැමිණීම ගැන ඔහු වගේ ම සතුටට පත් වූ බවයි බිරිඳ ඇඟෙව්වේ .
පසුව සැමියා ගේ ඇතුළ විපරම් කර බැලුවා ම ඔහුට ගේ ඇතුළෙ ඒ මේ අත දුව පනින ලස්සන සුදු කොලු පැංචා දකින්න ලැබුණා .
" වස්තුවෙ , කොහෙද මේ පුංචි තක්කඩියා? " ඔහු ඇගෙන් විපරම් කළා .
" අනේ රත්තරන් , මට ඔයාට කියන්න අමතක වුණා .
ඔයා දන්නෙ නැද්ද , ඒ මගෙ නෙ! ඔයාට මතක නැද්ද අනේමින් අවුරුදු තුනකට විතර ඉස්සර මහ ලොකු හිම වැස්සක් ඇදන් වැටුණා? මම එදා අහළ පහළ තවත් තරුණියොත් එක්ක හිම බෝල සෙල්ලම් කළා .
හිම බෝල හුඟක් අතපත ගාලා ගෙට ගොඩ වුණාට පස්සේ මට තේරුණා මගෙ කුසෙ දරුවෙක් ඉන්න විත්තිය .
මට විශ්වාසයි , ඒ වෙන මොකුත් නෙමේ , හිම .
ඒක ඒ දරුවාගෙන් ම ඔයාට පේනවනේ .
අපේ චූටියා කොච්චර සුදු ද? " ඇගෙ සැමියා ඈ කී කතා අදහන්න තරම් මෝඩයෙක් වුණේ නෑ .
ඒ වුණත් ඇගෙ බේගලය තමා විශ්වාස කළ බවකුයි ඔහු පෙන්නුම් කළේ .
ඈ ගැන තිබූ ආදරය නිසා ඔහු ඒ කාරණය හිතේ දරා ගෙන හිටියා .
දවසක් දා ඔහු ' සුද්දාවත් " කැඳවා ගෙන ගෙදරින් බැහැර ගමනක් ගියා .
එදා ගියා ගියාමයි ඊට පස්සේ සුද්දා ගැන කිසි දෙයක් අහන්නවත් , දකින්නවත් ලැබුණේ නෑ .
සැමියා සමඟ තම හුරතල් පුතා ද ආපහු එනකල් බිරිඳ ඇස් දල්වා ගෙන පාර දිහා බලා ගත් වන ම හිටියා .
ඒ වුණත් පුතා නැතුව තම සැමියා විතරක් ආපහු එනවා දුටු ඈ කුහුලින් ඔහුගෙන් විමසුවා .
" අනේ කියන්නකෝ , කෝ මගෙ පැටියා? ඔයා මගෙ කිරිකැටියට මොකද කළේ? " " අනේ මගෙ රත්තරන් වස්තුවෙ , අපි දෙන්නා අව් කාෂ්ටෙ හුඟ දුරක් ගියා .
ඔයා දන්නවානේ දැනට දවස් දෙකකට කලියෙන් කොච්චර සැරට අව්ව පායලා තිබුණ ද කියලා .
එතකොටයි මට වැටහුණේ ඔයා කී දේ සත්තයි කියලා .
අයියෝ පව් , අසරණ පුංචි එකා .
' සුද්දා ' එක පාරට ම දියවෙලා ගිහින් වතුර බවට හැරුණා ! " සැමියා උත්තර දුන්නේ කිසි ගණනක් නැති විදියටයි .
මේක ඇහැව්වා විතරයි ඔහුගේ බිරිඳ කෝපයෙන් වියරු වැටිලා , ඔහුව අතහැර දාලා යන්න ගියේ නැවත කවදාවත් ආපහු නොඑන්නයි .
චන්ද්‍ර ශ්‍රී රණසිංහ කිවිඳිය .
පොදු ප්‍රශ්න අරභයා කාන්තාව සංවිධානය වීමේ වැදගත්කම .
සංවාද පුවත් හසුනෙහි මෙවර කලාපයෙහි ඔවුන්ගේ කටයුතු වලට පත් කරන ලද ක්‍රියාකාරී කමිටුවක් ගැන සඳහන් වෙයි .
ඊට අයත් වන සාමාජික පිරිසෙන් බහුතරයක් කාන්තාවන් ය .
එහෙත් , කාන්තා රෝගිනියන් සම්බන්ධ වූ සංවිධානයක් වුව ද එහි පුරුෂ පක්ෂය ද සාමාජිකත්වය ලබා ඇත .
සැබැවින් ම මෙම ක්‍රියාකාරී කමිටුවෙහි ඉලක්ක කටයුත්ත වන්නේ රෝගීන්ට අදාළ කටයුතු වුව ද , පළමුවන ලෝකයේ බොහෝ රට වල සාමාන්‍ය ජනතාව තම පොදු ප්‍රශ්න වල දී සංවිධානගත වීම ඉතා සුලභ ය .
යහපාලනය ( Good Governance ) යනුවෙන් ලොව පුරා ප්‍රචලිත වෙමින් පවතින විනය ගරුක , විනිවිද භාවයෙන් යුතු , අර්ථවත් සමාජ හිතකාමී පාලන රටාව මෙම බොහෝ රට වල ආරම්භ වන්නේ ඉතා පහළ මට්ටමිනි .
දැනට තෘණ මූල ( Grass root ) යන නාමයෙන් ප්‍රචලිත කුඩා සමාජ ඒකක වල මට්ටමිනි .
ඒවා බොහෝ විට නිවාස සංකීර්ණ , මාර්ග පද්ධති , සෞඛ්‍ය සේවා යනාදිය අරභයා ඉතා මැනවින් ක්‍රියාත්මක වෙයි .
නිවාස සංකීර්ණ වල ජලය ,
විදුලිය හෝ බදු කුලී යනාදී කටයුතු වල දී අවශ්‍ය ආයතනය සමග ගනුදෙනු , සංවාද , නව යෝජනා ආදියට මැදිහත් වන්නේ එම ක්‍රියාකාරී කණ්ඩායමයි .
බොහෝ විට , පෞද්ගලික අංශය මගින් නඩත්තු කෙරෙන මහා මාර්ග ආදියේදී , මාර්ගවල යහපත් භාවය , නීති රීති ක්‍රියාත්මක කිරීම ආදිය ද සෞඛ්‍ය සේවා නම් , රෝග පැතිරී යන අවස්ථා වල රෝග මර්දන කටයුතු ආදිය ද සම්බන්ධයෙන් මෙම ඒකක ක්‍රියාකාරි වනු පෙනේ .
එහෙත් තුන්වන ලෝකයට අයත් ශ්‍රී ලංකාව වැනි රට වල මෙබඳු තත්ත්වයක් දක්නට නැති බව අපි දනිමු .
මහා මාර්ග , ඩිස්පෙන්සරි , ආරෝග්‍යශාලා ලබා ගැනීම , ඒවාට අවශ්‍ය කටයුතු අලුත්වැඩියා කිරීම් , අවශ්‍ය වන ද්‍රව්‍ය කාර්ය මණ්ඩලයට සැපයීම ආදියට ඒවායේ ග්‍රාහක පිරිස සම්බන්ධ නොවේ .
මෙමගින් සිදු වන අයහපත් කරුණු දෙකක් ඇත .
පළමුවැන්න එම සේවාවන් ලබන පිරිස එම ආයතන වලට ආගන්තුක වීමයි .
දෙවන කරුණ නම් ඔවුන් දෙපිරිස අතර සම්බන්ධීකාරක පුරුක ලෙස පෙනී සිටීමට දේශපාලනයින්ට අවකාශ ලැබීමයි .
මෙම කරුණ අද සටහනට වැදගත් වන්නේ කුමක් නිසා ද? ළඟ ළඟ එන මැතිවරණයේ දී අපට ද කතා කළ යුතු යමක් ඇති බැවිනි .
මෙහි දී අප ගේ ඉලක්කය වන්නේ මැතිවරණ හෝ දේශපාලනයේ දී අප රට කාන්තාවන් ගේ කාර්ය භාරයයි .
ශ්‍රී ලංකාවේ කාන්තාවට ඡන්ද බලය ලැබුණේ බොහෝ රට වලට කලින් බව අපි දනිමු .
එමෙන් ම මැතිවරණ වල දී ඡන්දය දැමීමට ඉදිරිපත් වන කාන්තාවන්ගේ ද අඩුවක් නැත .
එහෙත් සමස්ත ක්‍රියාවලියේ ඔවුන් සිටින්නේ කොතැනකද? ලොව පළමුවන අගමැතිනිය බිහිවුවත් , , විධායක ජනාධිපති පදවිය කාන්තාවක් විසින් ඉසිලුවත් , දේශපාලනයේ කාන්තා සහභාගීත්වය සියයට 5 කටත් අඩු ය .
එම සුළු ප්‍රතිශතයෙන් ද විශාල පිරිසක් දේශපාලන කේෂ්ත්‍රයට එළඹෙන්නේ සිය පියා ගේ හෝ ස්වාමියා ගේ තනතුර වෙනුවෙනි .
තවත් අයුරකින් පවසන්නේ නම් , දේශපාලනයට අවශ්‍ය ප්‍රමාණය ඉතා සීමිත ය .
එහෙත් එමගින් කාන්තාවන් දේශපාලනයට උනන්දුව නැතැයි නොකියැවේ .
රැස්වීම් වලට සහභාගී වන ප්‍රමාණය අඩු වුව ද ඔවුන්ගේ ගෙදර දොර මාතෘකා වලට දේශපාලනය ද අයත් වේ .
එහෙත් ඒ මාතෘකා බොහෝ විට සම්බන්ධ වන්නේ බඩු මිල හා රැකියා ප්‍රශ්නය කෙරෙහි පමණකි .
තව ද කාන්තාවන්ගේ පෞද්ගලික ප්‍රශ්න අරභයා ය .
මේ අතර කාන්තා දේශපාලන මතය හැඩගැසෙන්නේ ද පවුලේ ස්වාමියාගේ හෝ පියාගේ දේශපාලන අදහස් මත ය .
මක්නිසා ද මෙහි කීපවරක් ම සඳහන් කරන ලද පරිදි කාන්තාවට දේශපාලන පොර පිටියේ යථාර්ථය හඳුනා ගැනීමට ලැබෙන අවස්ථාව විරල බැවිනි .
මේ තත්ත්වය තේරුම් ගන්නා දේශපාලන පක්ෂ කාන්තාවෝ ආකර්ෂණය කර ගත හැකි සටන් පාඨ සම්පාදනය කරති .
අනික් අතට දේශපාලන කටයුතු වල දී කාන්තා සහභාගිත්වයක් යම් පමණකට හෝ දකින්නට ලැබෙන්නේ පෙළපාලියක ගමන් කිරිම හෝ රැස්විම් පෙළපාලි ආදියට සහභාගීවන්නන්ට තේ පැන් සංග්‍රහ වැනි කටයුතු කිරීමට පමණි .
නැතිනම් පෝස්ටර් සඳහා පාප්ප සකස් කිරීමටයි .
තුන්වැනි ලෝකයේ දුප්පත් රට වල ගැහැනු මෙන් ම පිරිමි ද දේශපාලන වශයෙන් පසුගාමී තත්ත්වයක පසු වන බව මේ අනුව රහසක් නොවේ .
පසුගාමී නොවන්නේ නම් දේශපාලකයන්ට ගැළපෙන පරිදි ම තම ආත්මාර්ථය දිනා ගැනීමේ සංස්කෘතියක් ඡන්දදායකයින් ලෙස ඔවුන් සතුව ද තිබෙනවා විය යුතු ය .
මෙම අයහපත් තත්ත්වයෙන් මිදීමට නම් මැතිවරණ කාල වල දී ක්‍රියාත්මක වන විද්‍යුත් මාධ්‍යයේ දේශපාලන සංවාද හා මුද්‍රිත මාධ්‍යයේ ලිපි හෝ කියවීමෙන්වත් කරුණු අවබෝධ කර ගන්නට සියල්ලන්ට ම හැකියාවක් ඇත .
මෙහි මුලින් සඳහන් කළ පරිදි කුඩා ඒකක ලෙස තම පොදු ප්‍රශ්න අරභයා සංවිධානය වන්නේ නම් සහ කාන්තාවන් ද ඒවාට සහභාගි වන්නේ නම් දේශපාලන කේෂ්ත්‍රයෙහි දී බුද්ධිමත් තීරණ ගැනීමට කාන්තාවන්ට ද පුළුවන .
එසේ නැතහොත් දේශපාලකයන් මත යැපීමේ අභාග්‍ය සම්පන්න තත්ත්වය තවත් බොහෝ කලක් රට තුළ තිබෙනු ඇත .
පෙර දවස ද තම ගමට අවශ්‍ය දෑ පාලකයින්ගෙන් පැතූ ජනතාව ගේ අදහසක් කියැවෙන මෙම කවියට අවධානය යොමු කළ මැනවි .
රංමුරු ගමට ගම්පතියකු ලෙස ඉඳලා කරා ගමට යන පාරේ වැඩක් කළා වෙලත් පසුකරන් යන සෙනඟ බල බලා කලක් පවතින්ට ගල් ඒ දණ්ඩ කළා මොනිකා රුවන්පතිරණ මාස දොළහට නම් ලැබුණු හැටි .
යුද්ධයට අධිපති ' මාර්ස් ' දෙවිඳු නමින් මාර්තු මාසය .
සිංහල භාෂාවෙන් ' මාර්තු ' ලෙස හැඳින්වෙන මෙම මාසය ඉංග්‍රීසි බසින් ' මාර්ච් -March ' ලෙස හැඳින්වේ .
පුරාණ රෝම දින දර්ශනයේ වසරේ ආරම්භක මාසය වූයේ ද මේ මාසය ය .
අතීත රෝමන්වරුන් මෙම මාසයට ' මාර්ච් ' ලෙස යෙදුයේ ඔවුනට අතිශය වැදගත් දෙවියකු වූ ' මාර්ස් ' ගේ නම අනුව යමිනි .
අතීත රෝමන්වරුන් විසින් යුද්ධයට අධිපති දෙවියා ලෙස සලකනු ලැබූ ' මාර්ස් ' Sky God හෙවත් අහස් දෙවියා ලෙස ද හැඳින්වේ .
' මාර්ස් ' ස්වභාව ධර්මයේ දෙවිවරුන් අතරින් ඉතාමත් ම බලවත් හා ශක්තිමත් දෙවියකු ලෙස සැලකේ .
අතීත රෝමන්වරුන් සිය කෙත් වතු බව බෝග සහ සතුන් විවිධ හානි වලින් ආරක්ෂා කර ගැනීම සඳහා මාර්ස් දෙවිඳු ගේ ආශිර්වාදය පැතූ බව සඳහන් වේ .
මාර්ස් දෙවියා ගේ ඇති වැදගත්කම නිසා ම ඔව්හු සිය ප්‍රථම දින දර්ශනයේ ප්‍රථම මාය එම දෙවිඳු වෙනුවෙන් කැප කළහ .
එසේ ම වසන්ත සමයේ ආරම්භය එළඹෙනුයේ ද මාර්තු මාසයෙනි .
තද කුණාටු සහ හදිසි වැසි ඇද වැටෙන මෙම මාසය යුද්ධයට අධිපති දෙවිඳුන් වෙනුවෙන් නම් කිරීම ඉතා සුදුසු බව අතීත රෝමන්වරු විශ්වාස කළහ .
මාර්ස් දෙවියා නිතර ම නිරූපණය වනුයේ රැවුළක් සහිත ව දරුණු සහ රෞද්‍ර විලාශයකිනි .
මාර්ස් දෙවියා නිරන්තරයෙන් හිස් ආවරණයක් සහිතව හෙල්ලයක් සහ පලිහක් අතැතිව නිරූපණය වෙයි .
එකල රෝමන්වරුන් ගේ ජීවිතයේ ඉතා වැදගත් ක්‍රියාකාරකම් වූයේ යුද්ධය සහ ගොවිතැන යි .
මාර්ස් දෙවියා වෙනුවෙන් පුද කළ මාර්තු මාසයේ දී ඔවුන් මේ කටයුතු ආරම්භ කරයි .
යුද්ධයකට පෙර දී මෙන් ම ගොවිපොළ වල ධාන්‍ය රෝපණයට පෙර ඔව්හු මාර්ස් දෙවිඳු ගේ ආශිර්වාදය පැතූහ .
එහෙයින් ම ඔව්හු මාර්ස් නම අනුව යමින් ' මාර්ච් ' යන නම මෙම මාසයට යෙදූහ .
- සේමාලි නැන්දා ගමේ ඇත්තන් කෝණට ආයිත්තම් වෙන මැදින් මහ .
" මධ්‍යය " , " මැද " හා " අතර " යන අරුත් ගෙන දෙන චන්ද්‍ර මාසයකි .
" මැදින් මහ " ගෙවී යන පරණ අවුරුද්දකටත් සමාරම්භ වන අලුත් අවුරුද්දකටත් අතර මැදිව පිහිටි මැදින් මහ වනාහි ජෝතිර්වේදයට අනුගතව මීන හා මේෂ රාශි දෙකට අනුබද්ධිත මාසය වෙයි .
සිංහල මාස රටාවේ දොළොස්වැනියට යෙදෙන උක්ත මාසය වත්මන් භාවිතයට අනුව වර්ෂයේ මාර්තු නම් වූ තෙවැනි මාසය වන්නේය .
සෘතු ගණනයට සැලකීමේදී හේමන්ත සෘතුවේ අවසන් කාලය මෙන්ම ගිම්හාන සෘතුවේ මුල් කාලය ' මැදින්මහට ' අයත් වේ .
මේ අනුවද සෘතුද්වයේ අතර මාසය වන්නේද ' මැදි ' මහ හෙවත් මැදින් මහය .
එමෙන්ම එදා කෘෂි කර්මය කේන්ද්‍රිය කරගෙන සිංහල දොළොස් මහ නම් වී ඇති හෙයින් , ඊට ආවේනිකව ' මැදින් ' යන්න හෝ ' මෙද ' හෝ ' මැදි ' යන්න භාවිත වී ඇති බවට සාධකද නැතිවා නොවෙයි .
සිව්වැනි සියවසේ තෝනිගල සෙල්ලිපියක් තුළින් ඉස්මතු වන කරුණු කාරණා ඊට ඉවහල් වනු ඇත .
එහි ' පිටදඹගස ' , ' අකලහස ' හා ' මෙදහස ' යන්නෙන් සනාථ වන්නේ මහකන්න , යල්කන්න මෙන්ම මැදකන්න ( මෙදහස ) යනුවෙන් කන්න තුනක් තිබූ බවකි .
එසේ නම් මහකන්නට ( පිටදඹහසට ) හා යල්කන්නට ( අකලහසට ) අතරමැදිව තිබූ කන්න " මෙදහස " හෙවත් මැදකන්න වූ බව ආචාර්ය පරණ විතාන සූරිහු සනාථ කළහ .
( සිංහල ගොවිතැන - පි . 83 ) ඒ අතර නවම් - බක් අතර කාලය " මැදින් " යැයි නම් වී ඇති බව සිංහල ශබ්දකෝෂයේ දැක්වෙයි .
ඒ අනුව ද ' මැදින්මහ ' යනු මැද පිහිටි මාසයකට නම් වන බව නම් සැබැවි .
මෙසේ හෙයින් දෑවුරුද්දක් අතරමැදි; දෙකන්නක් අතරමැදි; සෘතු දෙකක් මෙන්ම මුල අග දෙරාශියක් අතර මැදි කාලඛණ්ඩය මැදින් මස යැයි නම් වීම අතිශයින්ම යෝග්‍ය වේ .
' කෝණට ආයිත්තම් වෙන මහ ' නමින් ගැමීයන් වහරණ මැදින්මහ හුදෙක්ම ගහ වැල නව දළුකොළලා නැවුම් බවක් පාරිසරිකව දනවන මාසයද වනු ඇත .
මැදින් මල් හෙවත් එරබදු මල් කැකුළියෝ මැදින් පුරපසට මල්වර නැකතින් දොරට වඩිති .
එමෙන්ම ' මාස්පස්සට ' ( මාස්කන්න මඳක් පසුවී ) ගොවිතැන් කළ ගොවි ඇත්තෝ කෝණ කන්නට ( සිංහල - හින්දු අලුත් අවුරුදු සිරි භුක්ති විඳීමට ) මැදින් මහේදී ලහි ලහියේ වගා බිම්හි අද අස්වනු ඇහුරුම් - පැට්ටුම් කරති .
එපමණක් නොව කෝණට ( අවුරුද්දට ) සූදානම් වනු වස් කාලවේලාසනින් ඇවැසි අඩුවැඩිය ඒකරාශි කරගැන්මට ගෙවිලියන් සිදාදි කරා ඇදෙද්දී දරපාරේ ගාටන ගමේ කැකුළියන්ගේ මුකුළු බලමින් කෝණ කුරුල්ලෝ ( කොහෝ ) අවුරුදු අසරිය කියා පාමින් ගම්දනව් වදිති .
නවම් මහේදී පැවති ද්විකාලගුණික රටාව කෙමෙන් කෙමෙන් පහව යද්දී එතෙක් රාත්‍රිය පුරාවට පැවති දැඩි සීතල භාවයද තුරල් වන අතර නවම් කරුවල පෝයට ( අමාවකට ) වහන් සඳ පෙරට වඩා දීප්තිමත්ව මෝරන්නේ මැදින් පුරඅටෝකත් සමඟය .
මේ සොබා අසිරිය වළඳමින් මැදින් පුර පසළොස්වක පෝදා වෙහෙර විහාරයන් කරා එක්රොක් වන ගමේ ඇත්තෝ පරණ අවුරුද්දේ අවසන් මහපෝදා සේ සලකා විවිධ පින්කම්හි නිරත වෙති .
එමෙන්ම බොදුණුවන්ට මැදින්මහ සුවිශේෂ වන්නේ , ශ්‍රීපාද මහාපූහේත්සවය පැවැත්වෙන හෙයින් මැයි .
නවම් මාසයේ සිරිපා කරුණා කරන්නට නොහැකි වූවෝ මැදින් මහපෝදා සිරිපා කරුණා කරන්නට උත්සුක වෙති .
එමෙන් හින්දු භක්තිකයෝ " තේරුඋත්සව " පවත්වන මාසයද මේ මැදින් මහය .
තවද නවම්මහේ පැවැත්වූ මහාසිව රාත්‍රියෙන් අනතුරුව ' මාසිමහම් ' යන හින්දු උත්සවයද මැදින් පුරඅටෝක සමයේ පැවැත්වීමට ඔව්හු යුහුසුළු වූහ .
එසේම ඉස්ලාමීය ජනතාව කෘත ගුණෝපේන සැමරුම් උත්සව වශයෙන් , " අෂුරා " හා " හසරත් උස්මා " ආදිය පවත් වන්නේ ද මැදින්මස මුල්භාගයේදීය .
තවද " චතාරික මංගල්‍යය " , " ළමා දිනය " ආදිය ප්‍රධාන සිද්ධස්ථාන වල පැවැත්වීමට කිතුණුවෝ මේ මාසය උපයෝගී කරගනිති .
මේ අනුව නවම් මහ නැවුම් මාසයක් වුවද මැදින්මහ ඊටත් වඩා ගම්දනව් වලට හා සිද්ධස්ථාන වල සුවිශේෂී මාසයක්ම වනු ඇත .
කේ . බී . මානෑව මිල අඩු රසින් ඉහළ බීගා චීස් කළුතොට ෆුඩ්ස් වෙතින් .
දසක දෙකක ඉතිහාසයක් ඇති කළුතොට ඕගනයිසේෂන් සමූහ ව්‍යාපාරයේ අනුබද්ධායතනයක් වන කළුතොට ෆුඩ්ස් සමාගම ඕස්ට්‍රේලියාවේ බීගා චීස් නිෂ්පාදන පහසු මිලට මෙරට වෙළෙඳ පොළට සපයයි .
මෙම රුචිකත්වයට ගැළපෙන අයුරින් හා විවිධ වයස් මට්ටම් හා රෝගී නිරෝගී සියල්ලනටම පරිභෝජනය කළ හැකි අයුරින් විවිධ වර්ග වල චීස් වර්ග බීගා නාමය යටතේ වෙළෙඳ පළට හඳුන්වාදී තිබීම මෙහි විශේෂත්වයයි .
අදින් දසක දෙකකට ඉහත කැලණියෙන් බිහි වූ කළුතොට ඕර්ගනයිසේෂන්ස් සමූහ ව්‍යාපාරය වර්තමානය වන විට ලංකාවේ ප්‍රධාන පෙළේ ගොඩනැගිලි ඉදි කිරීමේ සහ කල්බදු ව්‍යාපාර ඇතුළු සාර්ථක ව්‍යාපාරයක් බවට පත්ව තිබේ .
නවසිය හැත්තෑව දශකයේ අගභාගයේදී ජපානයෙන් වාහන ආනයනය කොට අලෙවියෙන් ව්‍යාපාරය ඇරැඹු කළුතොට ඕර්ගනයිසේෂන්ස් සමූහ ව්‍යාපාර ලංකාවට හඳුන්වා දුන් නවතම ව්‍යාපාරික සමාගම කළුතොට ෆුඩ්ස් සමාගමය .
2002 වසරේ දී ඇරැඹුණු කළුතොට ෆුඩ්ස් සමාගම ඕස්ට්‍රේලියාවේ නිෂ්පාදිත කේජු හා කිරි ආහාර අතරින් එරට වඩාත් ජනප්‍රිය කේජු වර්ගයක් වන බීගා චීස් හා කිරි ආහාර වර්ග නිෂ්පාදනය කොට බෙදා හරී .
කිරි ආහාර ලෝකයේ උසස්ම තත්ත්වයේ කේජු වර්ග හා කිරි ආහාර නිපදවන රටවල් අතර ඕස්ට්‍රේලියාවට මුල් තැනක් හිමි වෙයි .
ඕස්ට්‍රේලියාවේ සරුසාර තණබිම් වල ඇති කරනු ලබන උසස් වර්ග වලට අයත් දෙනුන් ගෙන් දොවා ගන්නා ඉස්තරම් කිරි වල නැවුම් රසයත් , ගුණයත් ඒ අයුරින්ම සුරැකෙන පරිදි වසර සිය ගණනකටත් වඩා පරණ සාම්ප්‍රදායික ක්‍රම වලට අනුව සකස් කරනු ලබන කේජු වර්ගයකි බීගා .
ඕස්ට්‍රේලියානු ජනතාව අතර අංක එකේ ස්ථානයෙහි වැජැඹෙන බීගා චීස් හා කිරි ආහාර වර්ග මෙරට ජනතාවට හඳුන්වා දීමේ අරමුණ ඇතිව බීගා චීස් මෙරටට ආනයනය කොට බෙදා හැරීම සඳහා කළුතොට ෆුඩ්ස් සමාගම ඇරැඹු බව සමාගමෙහි මෙහෙයුම් අධ්‍යක්ෂවරයා පවසයි .
ඕස්ට්‍රේලියාවේ බීගා චීස් සමූපකාර සමාගම හා සෘජු සබඳතා ගොඩ නඟා ගෙන බීගා චීස් හා කිරි ආහාර සඳහා ශ්‍රී ලංකාවේ එකම නියෝජිතයා බවට කළුතොට ෆුඩ්ස් සමාගම පත් කර ගැනීමට කළුතොට සමාගම් සමූහය සමත්ව තිබේ .
පැරැණි වට්ටෝරුවක් ඕස්ට්‍රේලියාවේ සිඩ්නි හා මෙල්බර්න් නගර අතර නිව් සවුත්වේල්ස් දේශ සීමාව අසබඩ පිහිටි බීගා මිටියාවතේ වර්ෂ 1899 ජුලි මස 15 දා බීගා සමූපකාර සමාගම පිහිටුවා එමගින් බීගා මිටියාවතේ කිරි ගොවීන්ගේ කිරි එකතු කොට බීගා චීස් නිෂ්පාදනය ආරම්භ කොට තිබේ .
එදා පටන් අද දක්වාම බීගා මිටියාවතේ චීස් නිෂ්පාදනය කෙරෙන්නේ ඔවුනට ම ආවේණික සම්ප්‍රදායානුකූල රහස් වට්ටෝරුවකට අනුකූලවය .
ස්වභාවික කිරි රසය හා පෝෂ්‍ය ගුණය ද රැකගෙන නිෂ්පාදිත බීගා චීස් හා කිරි ආහාර වර්ග ඕස්ට්‍රේලියාවේ ඉතා ජනප්‍රියය .
බීගා චීස් වෙළෙඳපොළේ ඇති සෙසු චීස් වර්ග වලට වඩා මිලෙන්ද අඩුය .
ටොන් 5000ක් තත්ත්වයෙන් හා රසයෙන් උසස් බීගා චීස් ඇතුළු කිරි ආහාර සංසන්දනාත්මකව අඩු මිලකට අලෙවි කළ හැකි වන්නේ ඕස්ට්‍රේලියානු බීගා කිරි නිෂ්පාදන සමාගම එරට කිරි ආහාර නිෂ්පාදනයේ විශාල ඒකාධිකාරයක් දරන හෙයිනි .
බීගා සමූපකාර සමාගම මසකට කේජු ටොන් 4000 - 5000ක් පමණ නිපදවනු ලබයි .
නිෂ්පාදනය ඉහළ වන හෙයින් එහි මිලද අඩුය .
බීගා සමාගමේ තවත් විශේෂත්වයක් වන්නේ චීස් හා අනෙකුත් කිරි ආහාර වර්ග විශාල සංඛ්‍යාවක් නිෂ්පාදනය කිරීමයි .
සෘජු පරිභෝජනය සඳහා නිෂ්පාදිත චීස් පෙති , විවිධ රස කළ චීස් පෙති , ළමයින් සඳහා මේදය අඩු හෝ රහිත චීස් වර්ග වලට මුල් තැනක් හිමි වෙයි .
ද්විතීය පරිභෝජනය සඳහා නිෂ්පාදිත කිරි ආහාර අතර , සැන්විචර්ස් වර්ග , බර්ගර් හා පිට්සා වර්ග තැනීම සඳහා යොදනු ලබන චීස්ද බාබක්‍යු කිරීම ඇතුළු ආහාර පිසීම සඳහා භාවිතා කැරෙන චීස් වර්ග ද වේ .
මේ කවර වර්ගයක් වුවත් තැනීම සඳහා බීගා සමූපකාර සමාගමය හොඳම වර්ගයේ කිරි යොදා ගැනීම එහි ඇති විශේෂත්වයකි .
දැනට වසර පහකට පමණ පෙර සිට ලංකාවේ ඇතැම් සුපිරි වෙළෙඳසල් වල පමණක් සුළු වශයෙන් අලෙවි කරුණු බීගා නිෂ්පාදන වසර 2002 සිට කළුතොට ෆුඩ්ස් සමාගම මගින් යාපනය , අම්පාර හා මඩකලපුව වැනි දිස්ත්‍රික්ක හැරුණු විට දිවයිනේ හැම පළාතකම ප්‍රධාන පෙළේ සුපිරි වෙළෙඳසල් , සිල්ලර වෙළෙඳසල් සහ සතොස වෙළෙඳසල් මගින් අලෙවි කිරීම ආරම්භ කරිණ .
මේදය අවම කළ බීගා චීස් වර්ග ගණනාවක් ඇති හෙයින් බාල - මහලු , රෝගී - නිරෝගී සැමට සෞඛ්‍යාරක්ෂිතව පරිභෝජනය කළ හැකිය .
ළමයින් සඳහා සම්පූර්ණ යොදය සහිත කිරි වලින් නිෂ්පාදිත ප්‍රෝටීන් අධික බීගා ජස්ට් හෝ කිඩ්ස් චීස් පෙති , කුඩා ටින් වල ඇසිරු චීස් , බීගා චෙඩාර් චීස් ආදිය ද වැඩිහිටියන් සඳහා ගම්මිරිස් , සුදුළූණු ආදී විවිධ රසයෙන් යුතු චීස් වර්ග ද තිබේ .
මේදය රහිත හෝ සියයට 50 , සියයට 65 හෝ සියයට 95 ක් කොලෙස්ටරෝල් රහිත බීගා සුපර් ස්ලිම් චීස් පෙති හා චීස් කුට්ටි වඩාත් සුදුසු වන්නේ දියවැඩියාව , හෘද රෝග හෝ වෙනත් රෝග වලින් වැළකීම සඳහා කොලෙස්ටරෝල් පාලනය කළ යුතු පුද්ගලයන් සඳහා ය .
මේදය අඩු චීස් , කිරි හෝ බටර් වර්ග ලබා ගැනීමට හැකි වීම ද විශේෂත්වයකි .
බීගා චීස් මෙන්ම සම්පූර්ණ යොදය සහිත හා මේදය රහිත නැවුම් එළකිරි ද ඉදිරියේදී හඳුන්වා දෙනු ලැබේ .
පේස්ට්‍රි , සැන්ඩ්විච් , බර්ගර් හෝ බාබකියු ක්‍රමයට ආහාර සකස් කිරීමේ දී භාවිතා කළ හැකි චීස් කුඩු හා පෙති ද ක්‍රීම් චීස් වර්ග ද මේ අතර වේ .
බීගා චීස් හලාල් ක්‍රමයට ද සකස් කරනු ලබන අතර , ඕස්ට්‍රේලියාවේ හදවත් රෝග පදනමේ අනුමැතිය ලබා තිබීම ද බීගා කිරි නිෂ්පාදන ලෝකයේ ජනප්‍රියත්වයට පාත්‍ර වීමට හේතු වී තිබේ .
නව වසරට බීගා කිරි ආහාර සඳහා ලංකාවේ එකම වෙළෙඳ නියෝජිතයා ලෙස කටයුතු කරන කළුතොට ෆුඩ්ස් සමාගම එළැඹෙන අලුත් අවුරුදු සමය තුළ සෑම පාරිභෝගිකයකු විසින් ම මිල දී ගන්නා ග්‍රෑම් 113 කුඩා බීගා චෙඩාර් චීස් ටින් එකක් සඳහාම තවත් එකක් නොමිලේ ලබා දීමට සූදානම් ය .
මාර්තු මස පළවැනිදා සිට අප්‍රියෙල් මස අග දක්වා දිවයින පුරා පිහිටි අලෙවිසල් වලින් මෙම අමතර වාසිය ලබා ගැනීමේ අවස්ථාව පාරිභෝගිකයනට හිමි වෙයි .
සාගරිකා දිසානායක ජයසිංහ ඡායාරූප - සුදම් ගුණසිංහ බසට සම්මතයක් ඇත්නම් මැනැවි .
' සිළුමිණ ' පත්‍රය කවදත් භාෂාව ගැන උනන්දුවක් දක්වන බැවින් දැඩි විශ්වාසයක් අප තුළ ගොඩ නැඟී ඇත .
2003 / 10 / 19 දින ' සිළුමිණ ' ට අ . ආ . ගුණතිලක සූරීන් ලියා තුබූ " ඔබ " යන්න සම්බන්ධ ව තවත් අදහසකි , මේ .
" ඔබ " යන්න නිත්‍ය බහු වචනය බවට තර්කයක් නැත .
ඒත් සමහර පොත් පත්හි ' ඔබ ' යන්න ' ඔහු ' යන අරුත්හි යොදා ඇති බව ගුණතිලක සූරීන් ගෙන් නොකියැවිණ .
" වැලිවිට සංඝරාජ සමය " නම් පොතේත් , වි . ජ . මු . ලොකු බණ්ඩාරයන් ලියා ඇති ලිපිනයකත් ' ඔබ ' යන්න ' ඔහු ' හෝ ' උන්වහන්සේ ' යන ගෞරවාර්ථයේ යෙදී ඇති අයුරු අපි දුටිමු .
කෙසේ වුවත් , භාෂාවට සම්මතය වැදගත් වෙයි .
ජේ . බී . දිසානායකයන් කියන්නේ ලොව භාෂාව පාලනය වන්නේ නීති මගින් නොව රීති මගින් බව ය .
නීතියට යටත් විය යුත්තේ බාහිර පුද්ගලයකු ගේ බලපෑමෙනි .
ඒත් රීතියට යටත් විය යුත්තේ තමා ගේ ම බලපෑමෙනි .
එබැවින් සම්මතයක් ඇති කර ගත් විට කැමැති වුවත් , අකැමැති වුවත් අපි ඊට එකඟ විය යුත්තෝ වමු .
එක් එක් පඬිවරුන් තම තමාට රුචි ලෙස භාෂාව හසුරු වන්නේ නම් පාඨකයා වැටෙන්නේ මහ අවුලක ය .
එබැවින් අපි සම්මතයට ගරු කළ යුත්තෝ වමු .
අයි . ඇම් . ආර් . ඒ . ඊරියගොල්ල මහතා " සම්මත සිංහලය " ඇති කළේය .
එහෙත් සම්මතය නුරුස්නා පඬිවරු එය එක හෙළා ප්‍රතිකේෂ්ප කළෝය .
උහු අද පාපොච්චාරණය වැනි යමක් කරමින් එය ම ඉල්ලා සිටිති .
දැන් සිංහල මරණ හැටි දුටු විට කිසියම් සම්මතයක් ඇත්නම් මැනවැ ' යි සිතීමට කරුණු තිබේ .
මේ ටික ඩී . එෆ් . කාරියකරවනයනට යැ! පාසල් අධ්‍යාපනයෙන් බැහැර අධ්‍යාපන ක්‍රම හැඳින්වීමට ' අවිධිමත් අධ්‍යාපනය ' ' නොවිධිමත් අධ්‍යාපනය ' යන වචන දැන් බහුල ව භාවිත වෙයි .
රජයේ වැඩසටහන් වල මේ වචන මෙසේ ම ඇති බැවින් ඒවා නීති ගත වී ඇති සේ ය .
ඒ වචන ඇසෙන විට මට නම් ඇති වන්නේ ජුගුප්සාජනක හැඟීමකි .
අධ්‍යාපනය අවිධිමත් නම් හෝ නොවිධිමත් නම් ඇයි , එය තවදුරටත් පවත්වා ගෙන යන්නේ? ඉංග්‍රීසි වචනයක් එහි අරුත නොසලකා කළ පරිවර්තනයක් නිසා මෙසේ වී ඇත .
බලාගෙන ගියා ම හෝඩියේ සිට විශ්වවිද්‍යාලය දක්වා ම ඇත්තේ අවිධිමත් අධ්‍යාපනයක් යැයි අද ඇති ප්‍රශ්න ගැන සලකන විට පෙනී යයි! යට කී අධ්‍යාපන ක්‍රම මෙකී අධ්‍යාපන ක්‍රමය ද? අපට අවශ්‍ය විධිමත් අධ්‍යාපනයකි .
වැඩිහිටියනට ද අවශ්‍ය ' විධිමත් ' අධ්‍යාපන ක්‍රමයකි .
බැවින් කාරියකරවනයෙනි ,
මෙයට නව වචනයක් නිර්මාණය කරමු .
මතුවට නව වචන නිර්මාණය කරන බිමක් බවට ' සිළුමිණ ' ' සියපත ' පත් කරමු .
චන්ද්‍රසිරි සමරසිංහ බත්තරමුල්ල ජල සම්පාදනය .
පොල් ඉඩමේ ඇති ජල සම්පත් අනුව ජල සම්පාදන ප්‍රමාණය සහ කාලය සකසා ගන්න .
අප්‍රියෙල් මස තෙක් ජල සම්පත් සම්පූර්ණයෙන් ම සිඳී නොයන පරිදි අරපිරිමැස්මෙන් ජල සම්පාදනය කරන්න .
වැඩුණු පොල් ගසට දිනකට ජලය ලීටර් 50 ක් පමණ අවශ්‍ය කරයි .
කාණු ජල සම්පාදන ක්‍රමය වඩාත් ප්‍රතිඵලදායකය .
එවැනි සංකීර්ණ ජල සම්පාදන ක්‍රම නොමැති නම් , අඩු ම තරමින් කරත්ත / ට්‍රැක්ටර් මගින් ජලය ගෙනැවිත් වැඩුණු හා පැල වගාවන්ට ජලය සැපයීම කරන්න .
පසුගිය ඔක්තෝබර් / නොවැම්බර් කාලය තුළ දී පොල් පැල සිටුවා ඇත්නම් , ඒවායේ අතු එකතු කර ( තදින් හිර නොවන පරිදි ) බැඳ තබන්න .
වර්ෂාව ලැබුණු පසුව එම අතු නැවත නිදහස් කරන්න .
පැල වගා වල ගොබය කඩා නොවැටෙන පරිදි ආධාරකයක් යොදන්න වැඩුණු වගාවන් හි මාසිකව පොල් ඵලදාව නෙළීම ද කළ යුත්තකි .
වියලි කාලය තුළ වෙනත් වන සතුන්ගෙන් ( රිලවුන් , දඩු ලේනන් වැනි ) හානි උග්‍ර වන බැවින් එම සතුන් පාලනය කරන්න .
ඔවුන් ජලය සොයා ගැනීම සඳහා ළපටි පොල් ගෙඩි වලට හානි කරයි .
සමහර විට ඉඩමේ ජල බඳුන් තැබීම , මෙම සතුන්ගෙන් වන හානිය අඩු කිරීමට ද හේතු වේ .
ඉඩම් සීසෑම , හැරෝ කිරීම වළක්වා ගන්න .
හදිසි ගිනි ගැනීම් වැළැක්වීමට ගිනි බවුම , ආරක්ෂිත ජල ටැංකි සහ පෞද්ගලිකව ඔබගේ අවධානය යොමු කරන්න .
ඉදිරි පොල් වලු ( නොමේරූ ) කඩා වැටීම සිදු විය හැකි බැවින් ආධාරක තැබීම හෝ ආධාරක ලණු මගින් සවිමත් කරන්න .
නියඟ / වියළි කාලය තුළ රතු කුරුමිණි හානිය උග්‍ර වන බැවින් පැළ ගස් වල එල්ලා වැටෙන අතු නිසි පරිදි කපා දමන්න .
ගස් වලට සිදු වන තුවාළ වළක්වාලන්න .
රතු කුරුමිණි හානිය වළක්වා ගැනීමට රසායනික හා පෙරමෝන භාවිතය , අදාළ උපදෙස් පරිදි සිදු කරන්න .
ඉහත ක්‍රියාමාර්ග සඳහා වැඩිදුර උපදෙස් අපේක්ෂා කරන්නේ නම් , පොල් වගා කිරීමේ මණ්ඩලයේ උපදෙස් සේවාවෙන් සහ ප්‍රාදේශිකව එම මණ්ඩලයේ කාර්යාල වලින් හා ඔබ ප්‍රදේශයේ පොල් සංවර්ධන නිලධාරී මහතා හමුවීමෙන් ලබා ගත හැකියි .
වෙදකම රූපලාවණ්‍යයට එක් කල කුමාරි .
වෛද්‍ය වෘත්තිය හා රූපලාවණ්‍යය යන අංශ දෙකේම එක ලෙස දස්කම් පාන ඇය දේශීය වෛද්‍ය ක්‍රමයේ ඉපැරණි අංග රූපලාවණ්‍යය වර්ධනයෙහිලා උපයෝගී කර ගත හැකි ආකාරය ගැන ප්‍රායෝගික අත්හදා බැලීම් කරන ඇය ඉපැරැණි පුස්කොළ පොත් වල බෙහෙත් වට්ටෝරු වල ආධාරයෙන් රූපලාවණ්‍යය වර්ධන කටයුතු වල නිරත වෙයි .
කැලණියේ කුමාරි දිසානායක මහත්මිය ආයුර්වේද වෛද්‍යවරියකි .
එහෙත් දේශීය වෛද්‍ය වෘත්තිය ඇසුරෙන් ලද දැනුම යොදවනුයේ කාන්තා පරපුරේ රූපලාවණ්‍ය රැක දීමට ශිල්පීය ක්‍රම හඳුන්වා දීම සඳහා ය .
දිවයිනේ සුපතල රූපලාවණ්‍ය ශිල්පිනියක වන කුමාරි දිසානායක මහත්මිය කාන්තා රූපලාවණ්‍ය රැක දීමට දේශීය ඖෂධ උසස් ප්‍රතිඵල ලබා දෙන බව පවසයි .
රූපලාවණ්‍ය සඳහා දේශීය වෛද්‍ය ක්‍රමය යොදා ගත හැකි ආකාරය 1979 ගම්පහ සිද්ධායුර්වේද වෛද්‍ය විද්‍යාලයේ ඉගෙනුම ලැබූ කාලයේදී අවබෝධ කර ගත්තාය .
ඇය ආයුර්වේද වෛද්‍ය විද්‍යාලයට ඇතුළත් වන්නට පෙර ඉන්දියාවේදී රූපලාවණ්‍ය පාඨමාලාවක් හදාරා තිබිණි .
එම පාඨමාලාව හදාරා ලංකාවට පැමිණි ඇය වෘත්තියක් ලෙස රූපලාවණ්‍ය ශිල්පය තෝරා ගත්තාය .
දේශීය වෛද්‍ය ක්‍රමය ඇසුරෙන් එය වඩාත් සාර්ථකව හඳුන්වා දිය හැකි බව තරයේ විශ්වාස කළාය .
කොවක්කා , අමුකහ , කොහොඹ , කොට්ටම්බා වැනි ස්වාභාවික දේ වලට අමතරව රස දිය මිශ්‍ර රස ඖෂධ සමග මිශ්‍ර කළ පසුව මේ ඖෂධ වල සාර්ථක ප්‍රතිඵල ලබා ගැනීමට හැකි බව ඇයට අවබෝධ විය .
කෘත්‍රිම ආලේපන වලින් තාවකාලිකව සුවයක් ලැබෙනමුත් කල් යාමේදී එය අතුරු ආබාධයනට හේතු වන බව කිව හැක්කේ දේශීය වෛද්‍යවරියක් ලෙස ඇති අවබෝධය නිසා බව ඇය කියයි .
මෙරට කාන්තා සමාජයේ වැඩි හරියක ගේ නැඹුරුව දේශීය ශාකසාර ඇසුරෙන් රුව රැක ගැනීමේ ශිල්පීය ක්‍රම භාවිතයට බවත් කෘත්‍රිම ආලේපන වලට අකමැත්ත දක්වන බොහෝ පිරිස් තම ප්‍රතිකාර ක්‍රම අනුගමනය කර සාර්ථක ප්‍රතිඵල ලබා ඇති බවත් ඇය කීවාය .
ඇය මේ පිළිබඳ තවදුරටත් දැක්වූ අදහස් මෙසේය .
කුරුණෑගල දී මම 1986 දී රූපලාවණ්‍ය උපදේශිකාවක් ලෙස පංතියක් ආරම්භ කළා .
එම පංතිය වඩාත් ජනප්‍රිය වු නිසා දිවයිනේ සෙසු පළාත් ගණනාවකම පංති පැවැත්වූවා .
මේ හැම පංතියකටම විශාල ශිෂ්‍ය පිරිස් සහභාගි වූවා .
මුල් කාලයේ දී මගේ පංති වලට සහභාගි වූ අය අද රූපලාවණ්‍ය විශේෂිත උපදේශිකාවන් ලෙස කටයුතු කරමින් තම ජීවන වෘත්තිය සකසා ගෙන තිබීම පිළිබඳව මා අද දවසේ අත් විඳින්නේ ප්‍රියතම ආශ්වාදයක් .
ලියක මනාලියක වන දිනයේ ඇගේ රූපලාවණ්‍ය හැඩ ගැන්වීම මත ඇය පියකරු ළඳක් බවට පත් වෙනවා .
මගේ ලොකු තාත්තා විදුහල්පතිවරයෙක් වගේම දේශීය වෛද්‍යවරයෙක් ඔහුට අයත් පුස්කොළ පොත් වල සඳහන්ව තිබූ බෙහෙත් වට්ටෝරු වලින් ඔහු අත්දුටු බෙහෙත් පිළිබඳ දැනුම ලබා ගැනීමට මට හැකි වුණා .
රූපලාවණ්‍ය ක්ෂේත්‍රයෙන් අපි සිරුර හැඩ කර ගන්න උත්සාහ ගන්නවා වගේම පරිසරය රැකීම අපේ යුතුකමක් .
සිංහරාජයේ ඇති දේශීය ඖෂධ පැළෑටි සුරකීම කාලෝචිත ක්‍රියාවක් විය යුතු යැයි මගේ හැඟීමයි .
සිරුරේ රුව අලංකාර කර ගත්තා සේම යහපත් සෞඛ්‍ය තත්ත්වයක් පවත්වා ගැනීමද වැදගත් වෙනවා .
මේ අතින් බලන කල දේශීය ශාක සාර මිශ්‍ර ආලේපන සිරුරේ පැහය දීප්තිමත්ව රැක දෙනවා මෙන්ම සෞඛ්‍ය තත්ත්වය ද ආරක්ෂා කරන බව කිව යුතුයි .
ඇය ජපානය , සිංගප්පූරුව , චීනය වැනි රට වලදී රූපලාවණ්‍ය ශිල්පීය දැනුම වඩාත් ඔප් නංවාගෙන ඇති අතර ජපානයේ ට්සුකුබා විශ්ව විද්‍යාලයේ උපාධියක් ද ජූන්ස් රූපලාවණ්‍ය පාසලේ ඩිප්ලෝමාවක්ද චීනයේ ජේන් හුනෙස් ඇකඩමියේ ඩිප්ලෝමාවක් ද ලබා ගෙන ඇත .
විස්තර හා ඡායාරූප රංජිත් ප්‍රේමතිලක නියඟය බලපාන හැටි .
පොල් වගා කර ඇති පස සහ ඉඩමේ පිහිටීම අනුව නියඟයේ බලපෑම වෙනස් වේ .
එසේ සලකන විට , ජල හිඟයක් එනම් නියඟය මුල් ආරම්භයේදීම එනම් මුල් දින 30 තුළ දී පොල් ගස් වල පහත අතු වේගයෙන් වියලීම සිදු වන බැවින් ගසේ අතු ප්‍රමාණය අඩු වේ .
ඉන් අනතුරුව , පොල් මේරීම ඉක්මනින් වන අතර , කුඩා බැට්ට හැළීම ක්‍රමයෙන් වර්ධනය වේ .
තවදුරටත් නියඟය දින 60 ඉක්මවා යාමෙන් , නොමේරූ ගෙඩි එනම් කලටි පොල් වැඩීම සිදු වන අතර , මේ සියලු කාර්යාවලිය තුළ ම ඉදිරියේ දී කැඩීමට ඇති පොල් වල ප්‍රමාණය සහ මදය ද අඩු වේ .
උග්‍ර නියඟ තත්ත්වයක දී එනම් දින 90 ඉක්මවන කාලයක දී ඉතා තදින් බැට්ට හා කලටි පොල් වැටීම , පොල් ගසේ අතුහැළී අතු 10 – 12 දක්වා අඩු වීම ( වෙනත් කාල වලදී අතු 35 – 40 ක් ඇත ) සහ අධික ලෙස පසේ ජලය ඌන වන ස්ථාන වල ගස් මිය යාම ද සිදු වේ .
2004 වර්ෂයේ පොල් ඵලදාවට කුමක් වේද? වර්ෂ 2000 වර්ෂය තුළ දී බිලියන තුන ඉක්මවූ පොල් ඵලදාවක් ලැබීය .
මේ නිසා පොල් මිල ද පහත වැටුණු බව ඔබට මතක ඇත .
ඉන් අනතුරුව බලපෑ නියඟය නිසා 2002 හා 2003 මුල් භාගයේ දී උග්‍ර පොල් ඛ්ඹ්ඟයක් ඇති විය .
එය මහත් ආන්දෝලනයකට සහ විවාදයකට තුඩු දුන් කරුණක් විය .
පොල් ආනයනය කළ යුතු යයි පැවසීමට තරම් වෙළෙඳ හා පාරිභෝගික අමාත්‍යාංශය කඩිනම් විය .
එහෙත් 2003 වර්ෂයේ දී පොල් නිෂ්පාදනය නැවතත් යහපත් විය .
එහි ප්‍රතිඵලයක් ලෙස දේශීය පොල් සැපයුම යථා තත්ත්වයට පත් වූ අතර , 2003 වර්ෂය තුළ කපාපු පොල් මෙ . ටොන් 50 , 000 ක් තරම් වූ ප්‍රමාණයක් අපනයනය කිරීමට ද හැකි විය .
මේ සියලු කරුණු හමු වේ 2002 / 2003 මුල් භාගයේ වර්ෂාපතනය යහපත් වූ බැවින් 2004 වර්ෂයේ දී නැවතත් 2000 වර්ෂය මෙන් පොල් නිෂ්පාදනය බිලියන තුන හෝ ඊටත් වඩා ඉක්ම විය හැකි බව අනුමාන කර තිබේ .
දැනට පවතින පොල් ඉල්ලුම් මාර්ග සලකන විට , එමගින් අතිරික්ත නිෂ්පාදනයක් ද පෙන්වයි .
2004 වර්ෂයේ මුල් භාගයේ දී එනම් අප්‍රියෙල් දක්වා නියඟයක් ඇති වුවහොත් පොල් නිෂ්පාදනය කුමක් සිදු වේ දැයි දැන් සිටම කල්පනා කිරීම ඉතා වැදගත් වේ .
එය 2004 වර්ෂයේ පළමු මුරය තුළ ද එලෙසම පවතිනු ඇත .
2004 වර්ෂයේ පළමු සහ දෙවෙනි මුරයේ පොල් ඵලදාව අනපේක්ෂිත ලෙස ඉහළ යනු ඇත .
මන්ද , ඉදිරි මුර වලදී ලැබිය යුතු පොල් ඉක්මනින් පැසීම සිදු වන බැවිනි .
එබැවින් මාර්තු ,
අප්‍රියෙල් , මැයි පොල් කලින් පැසීම සහ වැටීම නිසා 2004 වර්ෂයේ පළමු හා දෙවෙනි මුර වලට එකතු වන ඇත .
එමෙන් ම , 2004 වර්ෂයේ දෙවෙනි මුරයේ පොල් වල තත්ත්වය එනම් මදයේ ප්‍රමාණය සහ ගුණාත්මය යන දෙකම අනපේක්ෂිත නියඟය නිසා පිරිහී යනු ඇත .
තවද 2004 වර්ෂයේ තුන්වන මුරයේ ඵලදාව ක්‍රමයෙන් අඩුවනු ඇති අතර , නියඟය තවදුරටත් අප්‍රියෙල් දක්වා පවතින්නේ නම් 2004 වර්ෂයේ පස්වන සහ හයවන මුර වල සාමාන්‍ය ඵලදාව අපේක්ෂිත ඵලදාවට සාපේක්ෂව බෙහෙවින් ම පහත වැටෙනු ඇත .
එබැවින් නියඟයේ අඳුරු සෙවෙනැලි 2004 වර්ෂයේ ජූලි සිට පොල් වෙළෙඳ පොළට සහ පොල් මිලට දැනෙනු ඇත .
මේ තත්ත්වය ඔක්තෝම්බර් / දෙසැම්බර් මාස වලදී වඩාත් කැපී පෙනෙනු ඇතැයි අනුමාන කළ හැකියි .
මෙය තවදුරටත් 2005 වර්ෂයේ මුල් කාලයේ දී ද බලපවත්වනු ඇත .
පිළියම් මේ අවස්ථාවේ දී පොල් වගාකරුවන් කළ යුත්තේ පොල් ගස් වල ඇති පොල් ඵලදාවට නියඟයෙන් වන අහිතකර බලපෑම අවම කර ගැනීමට කටයුතු කිරීමයි .
ඒ සඳහා ගත හැකි පියවර පහත දක්වනු ලැබේ .
පසේ තෙතමනය සංරක්ෂණය කඩිනමින් පොල් ලෙලි වැළලීම කළ නොහැකි අතර , එමගින් අපේක්ෂිත පරිදි පසේ ජලය රඳවා ගැනීම හා පොල් ගස් වල මුල් ගැඹුරට වැඩීම මේ අවස්ථාවේ දී සිදු නොවේ .
එබැවින් වඩාත් සුදුසුම ක්‍රියා මාර්ගය වනුයේ පොල් ගස් වටා අඩි 6 ක කලාපය තුළ වසුන් යෙදීමයි .
මේ සඳහා පොල් අතු සහ පොල් ලෙලි දක්වා ඇති රූපයේ පරිදි පහසුවෙන් වත්තක කළ හැකියි .
මේ මගින් පසේ ජලය පිට වීම අඩු කරන අතර , පසේ උෂ්ණත්වය වැඩීම ද අඩු කරයි .
පසේ උෂ්ණත්වය අඩු කිරීම , පොල් ගස මගින් නියඟයට ප්‍රතිරෝධය දැක්වීමට මහඟු ලෙස උපකාරී වේ .
වැසි ජලය ආරක්ෂා කර ගැනීම පොල් ඉඩම් වල පහත් බිම් කොටසේ තවමත් කාණු මගින් ඉඩමෙන් පිටතට ජලය ගලා යන්නේ නම් , එම කාණු අවහිර කරන්න .
එමගින් භූගත ජලය සහ එහි මට්ටම ආරක්ෂා කිරීම සිදු කරයි .
ආවරණ වගා සහ ජලය වැඩිපුර ලබා ගන්නා වෙනත් ගස් වර්ග පාලනය පියුරේරියා වැනි ආවරණ වගාවන් වියළි පස මතුපිට ආවරණයක් ලෙස පැවතීමට ඉඩහළ යුතුයි .
අනවශ්‍ය විශාල වල්පැළෑටි උදුරා දමන්න .
මැතිවරණය සහ ඡන්දය .
මැතිවරණය හෙට පැවැත් වේ .
බළලා සහ ගිරවා අතර තරගයකි .
වීරබාහු කෝනාර් ගිරවා ලකුණෙන් තරග කරන අපේක්ෂකයා යි .
මරියාඋම් පෙරුම්පිල්ලෙයි බළලා ගේ ලකුණින් තරග වදියි .
ඔව්හු උග්‍ර සටනකට පිවිස සිටිති .
නගරවාසීහු දෙපක්ෂයට බෙදී සිටිති .
නිතර කෝවිල් වලට යන අය ගෙන් සහ කෝකියන් ලෙස රැකියාව කරන්නවුන් ගෙන් පිරුණු බ්‍රාහ්මින් ප්‍රදේශයේ පිල්ලෙයාර් කොවිල් වීදිය ගිරවා ලකුණ දරන පක්ෂයේ බලකොටුවක් බව සෑම කෙනෙක් ම පවසති .
තමන් ගේ බලකොටුව ලෙස සැලකෙන ප්‍රදේශයට වීරබාහු කෝනාර් ණයට කිරි සපයයි .
මීනක්ෂී අම්මාල් එළදෙනෙක ගේ හිමිකාරියකි .
කිරිදොවන සෑම අවස්ථාවක ම ඕ ඉන් හතරෙන් පංගුවක් නිවසේ පාවිච්චියට තබා ගන්නී ය; සාධාරණ ලෙස ජලය මිශ්‍ර කිරීමෙන් පසු ඉතිරි කොටස් විකුණා දමන්නීය .
ඇත්තෙන් ම අත්පිට මුදලට යි .
කිසිවකුට ණයට අවශ්‍ය නම් සෑම විට ම ඒ අයට ණයට දෙන වීරබාහු කෝනාර් සිටිනවා නොවේ ද? මීනක්ෂි අම්මාල් දුප්පත්කමින් පෙළෙන කාන්තාවකි .
ඇය ජීවත් වන නිවස ඇය සතු ය .
ඊට අමතර ව නගරයේ කෙළවර වගුරු බිම් කඩක් ද ඇය සතු ව ඇත .
වසර කිහිපයකට පෙර මිය ගිය ඇගේ සැමියා වූ කාර්යාල කාර්ය සහායකයා මේ දේපළ ඇගේ නමට පවරා ඇත .
රාමලිංගම් ඔවුන් ගේ දරුවා යි .
අහිංසක පුද්ගලයකු වූ ඔහුට අනුකම්පා කොට ඔහු ගේ පියා ගේ රැකියාව ම ලබා දීමට රජය කාරුණික වීම වාසනාවකි .
ඔහුට විවාහයක් කර දීමට ද මීනක්ෂි අම්මාල් සමත් වූවාය .
දුර්වල මහලු වියේ දී ඇයට ලේලියක අවශ්‍ය නොවන්නේ ද? රුක්මණී කෙසඟ තරුණියක වුව ද තම යුතුකම් පැහැර හරින්නියක් නොවූවාය .
උදෑසනින් ම නිවස ඉදිරිපිට ගොම දියර ඉස ඉන් අනතුරු ව දෛනික ආහාර පිසින්නීය .
සියලු වැඩ කටයුතු ඉතා පරිස්සමෙන් ඉටු කරන ඕ , දවස අවසානයේ එළදෙන සඳහා පිදුරු ගොඩෙන් පිදුරු මිටියක් දැමීමෙන් පසු නින්දට යන්නීය .
ඉවුම් පිහුම් කිරිමේ දී ඇය අත ගැසූ සැණින් අමුතු සුවඳක් වහනය වෙයි .
වියළි ආහාර ද්‍රව්‍ය සහ කොළ පැහැති එළවළු එක් කොට ඇය ආහාර පිළියෙළ කළ විට දිවට අමුතු රසයක් දැනේ .
( කෙසේ වුවත් ඇගේ නැන්දම්මා හැමවිට ම ඇගේ කිසියම් වරදක් හෝ අඩුපාඩුවක් දකින්නීය .
) එළදෙන ගෙන් ඉතා හොඳින් කිරි දොවා ගන්නේ කෙසේ දැයි රුක්මණි මැනවින් දන්නීය .
කිරිදෙවීමේ දී තමන් ගේ පපුවට එළදෙන ගෙන් පහර වැදිය හැකි බව අසල්වැසි ගැහැනියක් කීවාය .
බොහෝ මිනිස්සු මේ පිළිබඳ ව නොයෙක් දේ කියති .
එහෙත් ඒවා කනකට නොගත යුතු ය .
ඒවාට පිළිතුරු දීමට නොයා යුතු ය .
ඇයි? ඉතා ම හොඳ ම දෙය කිසිවක් ගැන කිසිවකුට කිසිවක් නොකියා සිටීමයි .
ඕනෑ ම කෙනෙක් තමන් ගේ වැඩක් බලාගත්තාවේ! හැසිරිය යුත්තේ ඒ අයුරිනු යි .
ලේලිය පැමිණි දිනයේ ම නැන්දම්මා ගෙන් ලැබුණ උපදේශය එය විය .
අනෙක් කාරණය විවාහ වීමටත් පෙර ම තරුණිය ගේ පපුවේ සියුම් වේදනාවක් තිබිණි .
ඇගේ ශරීරය කෘශ ය .
ඇය වෛද්‍යවරයකු ගේ පරීක්ෂාවට ලක් වූයේ නම් ඇයට රෝගයක් ඇතැයි කියනු ඇත .
එහෙත් ඇයි! ඇය වෛද්‍යවරයකු ලවා පරීක්ෂා කරවා ගන්නේ? මම බෙහෙත් කරන්නම් , මම සනීප කරන්නම් , යනුවෙන් කියමින් ඉදිරිපත් වන්නෝ මුදලට ඕනෑ ම දෙයක් කරති .
ඔවුන් ගේ එක ම අරමුණ මුදල් ය .
මිනක්ෂි අම්මාල් නොදන්නා දෙයක් තිබේ ද? ඇගේ වයස - බලන්න - ඇගේ අත්දැකීම් - දරුවකු ඉපදුනහම සියල්ල හරියාවි - නැන්දම්මා ප්‍රකාශ කළාය .
" කෙනෙකු මරණ මංචකයේ සිටින අවස්ථාවක දී මෙන් දැන් කලබලයෙන් වෛද්‍යවරයකු සොයා දිව යා යුතු නැහැ .
" ඇගේ අදහස විය .
මීනක්ෂි අම්මාල් තමන් ගේ අතපය අකුලා ගෙන කිසිවක් නොකර ලේලියට අණදෙමින් සිටින තැනැත්තියක් නොවූවාය .
ඇය වෙහෙස වී වැඩ කළාය .
කිරි වලට ජලය එකතු කිරීම , ඒවා මැන බලා විකිණීම , මුදල් එකතු කිරීම , ( රාමලිංගම් ගේ වැටුප ඇතුළු ව ) මුදල් ගණන් කොට ඒවා තැන්පත් කොට අගුළු දැමීම , වියදම් කිරීමට අවශ්‍ය වූ විට ඒ පිළිබඳ ව සලකා බැලීම , සහ තැපැල් කන්තෝරු ඉතිරි කිරීමේ පාස්පොතේ තැන්පත් කිරීම - මේ සියල්ල ඇගේ සම්පූර්ණ වගකීම් වේ .
එපමණක් ද? ඇය ඇගේ විවේක කාලය ගත කළේ සටහන් පොතක සටහනක් තබමිනි .
ශ්‍රී රාමා ජයම් ශ්‍රී රාමා ජයම් ශ්‍රී රාමා ජයම් ශ්‍රී රාමා ජයම් ශ්‍රී රාමා ජයම් ශ්‍රී රාමා ජයම් රාමා ගේ ජයග්‍රහණය පතමින් ඇය ලක්ෂ වාරයක් ලිවුවාය .
බ්‍රාහ්මණ වංශික කාන්තාවක වූ ඇගේ ප්‍රාර්ථනය වූයේ තම මරණයට පෙර දශ ලක්ෂයකුත් එකක් ලිවීමයි .
සෑම දිනක ම රුක්මණී සහ ඇගේ නැන්දම්මා එක ම ආහාර ගත්හ .
මීනක්ෂි අම්මාල් ආහාර ගනිමින් මෙලෙස ගායනා කරන්නීය .
කාන්තාවන්ගේ මුහුණ ප්‍රිය මනාප හැඩයක් ගන්නේ අඩුවෙන් ආහාර ගත් විටයි " මීනක්ෂි අම්මාල් ගීතවත් හඬින් ගායනා කරන්නේ අගනා අදහස් බවත් එය ඇගේ බුද්ධියෙන් වටහා ගත් අවංක අදහස් බවත් රුක්මණී විශ්වාස කළාය .
තම නැන්දම්මා ගේ අදහස් වල සත්‍යයක් ගැබ් ව ඇති බවත් ඕනෑවට වඩා ආහාර ගැනීම නිසා ශරීරයේ මාංශපේෂි අනවශ්‍ය පරිදි වර්ධනය වන බවත් ඇය පිළිගත්තාය .
( රුක්මණී කලාතුරකින් කාටවත් නොදැනෙන්ට වැඩිපුර ආහාර ගත් අවස්ථා ද විය .
) නැන්දම්මා සහ ලේලිය අතර ගැටුමක් නැති බව දැකීම නගරයේ කාන්තාවන්ට නිදා ගැනීම අපහසු කරවන්නකි .
තරුණියට විවිධ කතාන්දර කියා ඔවුන් අතර ගැටුමක් ඇති වනු බලා සතුටු වීමට ඔව්හු බලා සිටියහ .
එහෙත් ඔවුන් ගේ උපක්‍රම අසාර්ථක විය .
එය ඔවුනට බලවත් හිත්වේදනාවකි .
රුක්මණී නිවසේ දී නිතර ම නිහඬ ව සිටියා ය .
ඇය කෝවිලට හෝ පොකුණට කලාතුරකින් ගිය අවස්ථා වල ඇය පසුපස පන්නා ගොස් ඇයට නොයෙක් ගතු කීමට උනන්දු වූ තරුණියන්ට ද දැන් එය එපා වී ඇත .
හඬක් නැති ගැහැනියක් , ආත්මයක් නැති පණුවෙක් , එලෙස කියමින් ඔව්හු ඇය ගණනකට නොගත්හ .
නිවස ඉදිරිපිට ගල් බංකුවේ වාඩි වී සන්ධ්‍යාවේ ඕපාදූප කතා කරමින් සිටින අවස්ථා වල මීනක්ෂි අම්මාල්ට මෙවැනි ප්‍රශ්නයක් ඉදිරිපත් වෙයි .
" කොහොමද දැන් ලේලිට? " " ඇයි? ඇයට මොකද? ඇය හොඳින් ඉන්නවා .
" එලෙස පිළිතුරු දෙමින් මීනක්ෂි අම්මාල් එම මාතෘකාවට තිතක් තබමින් ඊළඟ මාතෘකාවට පිවිසෙන්නීය .
නගරයේ සිටින කාන්තාවෝ කිසියම් ඊර්ෂ්‍යාවකින් යුතු ව මෙසේ කීහ .
" ඒ ගෑනි ද? කාටද ඒ ගෑනිගෙන් හොඳක් අහන්න පුළුවන් .
" මැතිවරණයට පෙර දින රාත්‍රියේ සාකච්ඡාවට බඳුන් වූයේ මැතිවරණය පිළිබඳ ව වීම අහම්බයක් නොවේ .
මීනක්ෂි අම්මාල් ගේ ඡන්දය කාට ද යන්න හොඳින් ම දැන සිටියත් ඇය ඇවිස්සීමේ අරමුණින් කාන්තාවෝ මෙසේ ඇසූහ .
" ඔයාගෙ ඡන්දෙ ගිරවට නේද? එහෙම නේද මාමී? " " ඊ . . . ඊ . . . උඹල දැනටමත් දන්නවා .
ඒත් උඹල මට විහිළු කරනවා .
" මීනක්ෂි අම්මාල් පැවසුවාය .
" ඔයාගෙ ලේලිගෙ ඡන්දෙ කාටද දන්නෙ නැහැ " තවත් එකියක් ඉඟි කරමින් විමසුවාය .
මීනක්ෂි අම්මාල් කෝපයට පත් වූවාය .
නියඟය අතළඟද? ලංකාවේ දේශගුණික රටාව දෙස බලන විට , නියඟය බොහෝ දුරට බල පවත්වනුයේ ඊසාන දිග මෝසම් මගින් වර්ෂාව අඩුවෙන් ලැබීම හෝ එම වර්ෂා කාලය එනම් සාමාන්‍යයෙන් ඔක්තෝබර් සිට ජනවාරි මැද භාගය දක්වා වූ කාලය කෙටි වීම නිසා ය .
වර්ෂාවේ ප්‍රමාණය අඩු වීම නිසා වියලි කාලය තුළ වැව් වල ජලය රැස් වීම අඩු වේ .
ගංගා වලට ප්‍රමාණවත් ලෙස ජලය නොලැබීම නිසා , එම ජලය ලබා ගන්නා පහත් කලාපයට ජලය හිඟ වේ .
විශේෂයෙන් ම මහවැලි ව්‍යාපාරය යටතේ පෝෂණය වන වගාකරුවන්ට මේ මගින් විශාල බලපෑමක් ඇති කරයි .
තව ද , වර්ෂාව අඩු වීම නිසා විශේෂයෙන් ම පොල් වගා ප්‍රදේශ වල නම් භූගත ජලය රැස් වීම අඩු වීම නිසා , , පස ඉක්මනින් ම වියලී යයි .
ජලය ලබා ගන්නා ළිං සහ පහත් ප්‍රදේශ වියළී යයි .
ඒ අනුව කෘත්‍රීම ජල සම්පාදන ක්‍රම යොදා තිබුණ ද , ප්‍රමාණවත් පරිදි සුදුසු ජලය සොයා ගැනීම ද අපහසු වනු ඇත .
නියඟය නිසා වැඩි වන වායුගෝලයේ උෂ්ණත්වය ද පොල් මල් පරාගනයට සහ ගෙඩි ඇති වීමට අහිතකර ලෙස බලපායි .
නියගයේ වඩාත් කුරිරු බව ඇති වන්නේ නියම මෝසම් කාලය තුළ වර්ෂාව පැතිරී නොලැබීමෙන් හා ඊසාන දිග මෝසම් අග භාගය තුළ වර්ෂාව නොලැබීමෙනි .
එය ඉතා හොඳින් 2003 වර්ෂයේ දෙසැම්බර් මාසය තුළ දී පොල් වගා ප්‍රදේශ වල පහසුවෙන් දැකිය හැකි විය .
ඒ බව වගුව 1 මගින් සනාථ කරයි .
ඒ අනුව ඕනෑම වර්ෂයක දෙසැම්බර් මාසය තුළ වර්ෂා නොලැබීම , පූර්ව නියඟයක ප්‍රබල සලකුනකි .
වගුව 1 : පසුගිය වසර 5 තුළ පොල් වගා කරන ප්‍රදේශයට දෙසැම්බර් මාසයේ දී ලැබුණු වර්ෂාපතනය 1999 , 2000 , 2001 , 2002 , 2003 මාදම්පෙ - 571885714817 පල්ලම - 74185331320 මාකඳුර - 21588144860 ලුණුවිල - 3010457920 වගුව 2 අනුව 2002 වසරට සාපේක්ෂව 2003 වර්ෂයේ දී බොහෝ පොල් ප්‍රදේශ වල වාර්ෂික වර්ෂාපතනය කැපී පෙනෙන ලෙස අඩු වී තිබේ .
මේ නිසා භූගත ජලය නිසි පරිදි එක්රැස් වීමට මේ වන විටත් බලපා ඇත .
එබැවින් ළිං වල ජලය මට්ටම ශීඝ්‍රයෙන් පහත වැටී ඇත .
වගුව 2 : ප්‍රධාන පොල් වගා ප්‍රදේශ කිහිපයක 2001 , 2002 හා 2003 මුළු වර්ෂාපතනය ස්ථානයවාර්ෂික වර්ෂාපතනය ( මි . මී ) 2001 , 2002 , 2003 , 2002 වසරට සාපේක්ෂව 2003 වසරේ අඩුව .
මාදම්පේ- 133118001348452 පල්ලම- 96516441189455 මාකඳුර- 1782 23541739615 ලුණුවිල- 105517791360416 2003 වර්ෂයේ දී නිසි වර්ෂාපතනය අඩු වීම මෙන් ම , වර්ෂය අග භාගයේ දී ම එනම් දෙසැම්බර් මුල් භාගයේ දී ම ඊසාන දිග මෝසම් තත්ත්වය ඇති නොවූ බව පෙන්වයි .
තවද , සාමාන්‍ය ලෙස ඉදිරියේ දී ප්‍රමාණවත් වැසි ලැබිය හැක්කේ 2004 වර්ෂයේ අප්‍රියෙල් මැද පමණ සිටයි .
මෙතැන් සිට මේ වසරේ අප්‍රියෙල් දක්වා ප්‍රමාණවත් පරිදි සංවහන වැසි කිහිපයක් හෝ නොලැබෙන්නේ නම් ඇති වන නියගය ඉතා බලවත්වනු ඇත .
පොල් නිෂ්පාදනය අතින් බලන කල අඛණ්ඩව දින 60 ක කාලයක් බලපවත්වන නියඟයෙන් සාමාන්‍ය පොල් නිෂ්පාදනයට එතරම් බලපෑමක් සිදු නොවේ .
එය දින 75 ඉක්මවන්නේ නම් , කෙලින්ම පොල් නිෂ්පාදනය පහත වැටීමට හේතු වේ .
මෙය දින 90 ඉක්මවන්නේ නම් , පොල් නිෂ්පාදනය පමණක් නොව පොල් වගාව ඉතා විශාල ලෙස විනාශ වීමට ද හේතු වේ .
එමගින් පැල වගාව මිය යාම , වැඩුණු පොල් ගස් මිය යාම හෝ වසර කිහිපයකට නිෂ්පාදනයෙන් එම ගස් ඉවත් වීම සිදුවේ .
එබැවින් 2003 වර්ෂයේ දෙසැම්බර් සිටම වැසි නොලැබුණු නිසා දැනට පවතින නියගය දින 100 ඉක්මවා යනු ඇතැයි අනුමාන කළ හැකියි .
ගබඩා කිරීම .
පොල් වගාව සහ ඵලදාව ආරක්ෂා කිරීම මෙන්ම , තවත් අවධානය යොමු විය යුතු අංශයක් තිබේ .
එනම් පොල් වගාවට අදාළ ගබඩා දියුණු කිරීමයි .
පොල් මූලික ලෙස භාවිතා වනුයේ අමු පොල් , පොල්තෙල් සහ කපාපු පොල් ලෙස අපනයනය කිරීමෙනි .
මුළුතැන් ගෙයි ආහාර පිසීම සඳහා පොල් අරපිරිමැස්මෙන් භාවිතා කළ යුතු අතර , ඒ සඳහා පොල් තලපය යොදා ගැනීම , ඇසුරුම් කළ පොල්කිරි භාවිතයට පුරුදු වීම සිදු විය යුතු කාලීන ප්‍රවණතාවයකි .
කපාපු පොල් එතරම් කලක් ගබඩා කර ගත හැකි නොවන අතර , පොල්තෙල් ඉතා දිගු කලක් ගබඩා කර ගත හැකි වේ .
එබැවින් අනුමාන කළ පරිදි පොල් හිඟයක් 2004 සැප්තැම්බර් සිට 2005 මුල් භාගය තෙක් ඇති බැවින් , 2004 වර්ෂයේ මුල් කාලය තුළ ලැබෙන අතිරික්ත ඵලදාව , පොල්තෙල් කර්මාන්තය කෙරෙහි යොමු කළ යුතුව තිබේ .
දැනට වාර්ෂිකව පාරිභෝජනය සඳහා පාම්තෙල් වැනි තෙල් වර්ග ටොන් 150 , 000 ක් පමණ මෙරටට ගෙන්වයි .
එහෙත් පොල්තෙල් වල ඇති ලාංකික සුවඳ සහ රසය මෙරට පාරිභෝගිකයා හොඳින් දනී .
දේශීය පොල්තෙල් අවශ්‍යතාවය සඳහා අවම තරමින් වර්ෂයකට පොල් ගෙඩි මිලියන 600 ක් අවශ්‍ය වේ .
මෙම ප්‍රමාණය පොල්තෙල් කර්මාන්තයට යොමු කිරීම අවශ්‍යයෙන් ම සිදු විය යුත්තකි .
මැලේසියාව අද ලෝකයේ ඉහළම පාම්තෙල් සැපයුම්කරු වී ඇත්තේ ඔයිල් වගා කිරීමෙන් පමණක් නොව , එයින් ලබා ගන්නා පාම්තෙල් ගබඩා කිරීමේ පහසුකම් දියුණු කිරීමෙනි .
එරට වාර්ෂික පාම්තෙල් නිෂ්පාදනයෙන් මෙට්‍රික් ටොන් ලක්ෂ 50 ක් ඕනෑම අවස්ථාවක ගබඩා කිරීමේ හැකියාව එරට සතුව තිබේ .
ඒ අනුව එරට පාම්තෙල් සැපයුම ස්ථාවරව පවත්වාගෙන තිබේ .
මැලේසියාව අපට ආදර්ශයක් වන්නේ නම් සහ අප සත්‍ය ලෙස ම ජාතික ආර්ථිකයක් ගොඩ ගැනීමට කැප වී සිටින්නේ නම් , දේශීය පොල්තෙල් කර්මාන්තය අවදි කර , එම පොල්තෙල් ගබඩා කිරීමේ පහසුකම් දියුණු කළ යුතුයි .
1980 දශකයේ තිබූ පොල්තෙල් ගබඩා ටැංකි දිරාපත් වී ඇත .
ඉතිරි ඒවායේ ගබඩා කර ඇත්තේ පොල්තෙල් නොවේ .
වර්තමාන ඉල්ලුම දෙස බලන විට මේ රටේ පොල් වගාකරුවන්ගේ සහ පාරිභෝගිකයින්ගේ ආහාර සුරක්ෂිත බව රැකීම සඳහා අවම තරමින් පොල්තෙල් මෙ . ටොන් 50 , 000 ක් ගබඩා කර ගැනීමේ ශක්තිය ශ්‍රී ලංකාව සතුව තිබිය යුතුයි .
එවැන්නක් නැත .
එයයි වෙළෙඳ හා පාරිභෝගික අමාත්‍යාංශයේ කාර්ය භාරය විය යුත්තේ .
පොල් නිෂ්පාදනය යනු මාස 43 ක දිගු උද්භිද විද්‍යාත්මක කතාන්දරයකි .
පොල් මලක් ඇසට පෙනීමට පටන් ගෙන ගෙඩියක් වීමට මාස 24 ක් ගනී .
මලක් විවෘත වී ගෙඩියක් වීමට මාස 12 ක් ගනී .
මේ සියලු කාලාන්තරයන් තුළ නියඟය වැනි සාධක විටින් විට ඇති විය හැකියි .
ඒවා විද්‍යාත්මක පාලනය කළ හැකි වුවද , නියඟයේ බලපෑම සහමුලින් ම තුරන් කිරීමට කිසිවෙකුට කවරදාවත් හැකි වන්නේ නැත .
එය ස්වභාවධර්මය හා බැදී පවතී .
එහෙත් කුඩා කුහුඹියාගෙන් අප ඉගෙන ගන්නා වැදගත්ම පාඩම නම් අහිතකර කාලය සඳහා ආහාර ගබඩා කිරීමට පුරුදු වීමයි .
මේ අනුව , පොල් ඵලදාවේ ඉහළ පහළ යාම් පාලනය කර ගැනීමට සහ එමගින් පොල් වගාකරුවා හා පාරිභෝගිකයා ආරක්ෂා කර ගැනීමට පොල්තෙල් හා පොල්කිරි , සැකසීමට සහ ගබඩා කිරීමට ජාතික ප්‍රතිපත්තියක් සැලසුම් කිරීම සිදු විය යුතුය .
ඔබේ ව්‍යාපාරයේ දියුණුවට පරිගණකයක් - 10 . විධිමත් ව්‍යාපාරික ලිපියක් ගොඩ නැඟීම .
" විධිමත් ව්‍යාපාරික ලිපියක් " හෙවත් ප්‍රොපර් බිස්නස් ලෙටර් යන්න ඇසෙන විට අපේ පාසල් අවදිය මතක් වෙයි .
අපෙන් වැඩිදෙනෙක් සියලුම සම්මතයන් පිළිපදිමින් ලිපියක් ලීවේ පාසලේ දී පමණක් වන බැවිනි .
එබැවින් අපි දැන් අවශ්‍ය කොටස් නියමිත තැන් වලට එක් කර විධිමත් ව්‍යාපාරික ලිපියක් සකස් කරමු .
එය පරිගණකය උපයෝගී කරගෙන කෙරෙන්නක් බැවින් අතින් ලියන හෝ ටයිප් කරන ලිපියක් මෙන් නොව හරියටම නිවැරැදි පරතර සහිතව හා වෘත්තීය පෙනුමක් ලැබෙන ආකාරයට නිම කළ හැකිය .
එහෙත් කිව යුතු පණිවිඩය පැහැදිලිව ලියා ඇත්නම් එය ඉදිරිපත් කරන ආකාරයේ වෙනසක් අවශ්‍යම ද? වැඩි දෙනෙක් සිතන්නේ එසේ ය .
එහෙත් මේ දින වල රූල් සහිත කොලයක ලියා යවන ලිපියක් ගැන අවධානය යොමු කරන්නේ කවුද? ලිපිය ලබන තැනැත්තා එය දිග හැරිය විගසම , " මේ මිනිහ නම් ලියුමක් ලියන විධියවත් දන්නෙ නැති කෙනෙක් " යන ආකල්පය ඔහුගේ සිතට කා වැදුනහොත් ඔබ ගමන අරඹා ඇත්තේ වැරැදි පය පෙරට තැබීමෙන් බව කිව හැක .
එනිසා ඔබ එම ලිපිය ලිවීමේ අරමුණ ඉටු නොවීමට බැරි නැත .
ඔබේ ලිපිය අක්‍රමවත් හා අවුල් සහගත එකක් නම් හා එහි අක්ෂර දෝෂ පිළිබඳව ඔබ අවධානය යොමු කර නැත්නම් සමහර විට නොසැලකිල්ල නිසාම එහි අන්තර්ගතයේ ඇතුළත් විය යුතු වැදගත් සාධක පවා මඟ හැරීමට බැරි නැත .
බොහෝ විට ඔබ දැඩි කැපවීමකින් වෙහෙස වී වැඩ කරන අයෙක් බව අනෙක් අය තුළ හැඟීමක් තිබිය හැකිය .
එය එසේ නොවන බව ඔබේ ලිපියක් කියැවීම මගින් ඔවුන්ට වැටහීමට ඉඩ නොදෙන්න .
ලිපි ලිවීමේ දී පිළිපැදිය යුතු සරල නියමයන් අනුගමනය කරන්නේ නම් ඔබට එරෙහිව ඇති වෙන ආකල්ප වළක්වා ගත හැකිය .
ව්‍යාපාරික ලිපි සඳහා දැනට ප්‍රධාන වශයෙන් සැලසුම් ( ලේඅවුට්ස් ) දෙකක් භාවිතා වෙයි .
එකක් බ්ලොක් ( කුට්ටි ) ස්ටයිල් ය .
අනෙක ට්‍රැඩිශනල් ( ගතානුගතික ) වශයෙන් හැඳින්වෙයි .
එය ඉන්ඩෙන්ටඩ් ( ආරම්භක පේළි ඇතුළට ගත් ) යන නමින් ද හැඳින්වෙයි .
බටහිර රට වල වඩාත් ජනප්‍රියව ඇත්තේ බ්ලොක් ස්ටයිල් එකය .
හැම පේලියක්ම වම් පසින් එක එල්ලයට පිහිටි නිසා ඉක්මනින් ටයිප් කළ හැකිය .
සමහර මධ්‍යස්ථ මතධාරී ආයතන ඇතැම් විට ගතානුගතික ආකාරයටම ලිපි සැකසීම කරයි .
එහෙත් එම ප්‍රමාණය කෙමෙන් අඩු වෙමින් පවතී .
ව්‍යාපාරික ලිපියක් සකස් කළ යුතු ආකාරය , අනුගමනය කළ යුතු අනුපිළිවෙළට අනුව , මෙහි අදියරෙන් අදියර විස්තර කර ඇත .
දිනය : බ්ලොක් ස්ටයිල් ලිපියක දිනය සටහන් කරන්නේ වම් පසින් හා ලිපිය මුදුණේ සිට පේලි 5ක් පහතිනි .
ගතානුගතික ලිපියක නම් දිනය දකුණු පස එල්ලයට සකසයි .
මයික්‍රෝසොෆ්ට් වර්ඩ් වලදී ටයිප් කරන සෑම පේලියක්ම පටන් ගැනෙන්නේ වම් එල්ලයටය .
කිසියම් පේලියක් දකුණු එල්ලයට ගැනීමට වුවමනා නම් එම පේලියේ කොතැනකට හෝ එකතු ලක්ෂය හෙවත් කර්සරය ( ටයිප් කරන ඊළඟ අකුර දැක්වෙන , සිරස් අතට පිහිටි නිවෙන පත්තුවෙන ඉරි කැබැල්ල ) ගෙන වර්ඩ් තිරයේ ටූල් බාර් එකේ ඇති පේලි දකුණු එල්ලයට සකස් කරන බොත්තම ක්ලික් කිරීම ප්‍රමාණවත් ය .
ලබන්නාගේ ලිපිනය : සැකසුම් දෙකේදී ම ලබන්නාගේ ලිපිනය දිනයට වඩා පේළි දෙකකට පහතින් වම් එල්ලය සහිතව ටයිප් කරනු ලබයි .
Enter ( නිවේශන ) යතුර ඔබන සෑම වාරයක් පාසාම එකතු ලක්ෂය පේළියක් පහළට යයි .
ආමන්ත්‍රණය : මෙය " ප්‍රිය මහත්මයාණෙනි , " හෝ " අවශ්‍ය ඕනෑම අයකුගේ දැන ගැනීම පිණිසයි , " වැනි සඳහනක් වුවත් එය ලබන්නාගේ ලිපිනයේ අවසන් පේළියට වඩා පේළි දෙකක් පහතින් ටයිප් කරන අතර කොමාවකින් හෝ දෙතිතකින් අවසන් කරනු ලබයි .
බඳ කොටස : බඳ කොටස ආරම්භ වන්නේ ආමන්ත්‍රණයට වඩා පේළි දෙකක් පහතිනි .
ගතානුගතික සැකසුමේ දී ඡේදයේ පළමු පේළිය අඟල් බාගයක් ඇතුළට ගනී .
යතුරු පුවරුවේ ඉහළ වම් පසට වෙන්නට ඇති Tab යතුර එබීමෙන් එය කළ හැකිය .
( කෙසේ වුවත් ඔබේ පරිගණකයේ ඇති සැකසුම් වලට අනුව ටැබ් යතුර වරක් එබූ විට එකතු ලක්ෂය ගමන් කරන දුර අඟල් බාගයකට වඩා අඩු වැඩි වීමට පුළුවන .
එසේ නම් එය වුවමනා ප්‍රමාණයට සකස් කර ගත යුතුය .
) බ්ලොක් ස්ටයිල් ලිපියකදී පේළි ඇතුළට ගන්නේ නැත .
සෑම පේළියක්ම දිස් වන්නේ තනි කුට්ටියක් වශයෙනි .
එම නම යොදා ගන්නේ ද ඒ නිසාය .
ලිපියක බඳ තනි ඡේදයක් හෝ ඡේද කීපයක් දිග විය හැකිය .
වැසීම : ඔබ හා ලිපිය ලබන්නා අර ඇති සම්බන්ධතාවය කුමක් වුවත් " මෙයට විශ්වාසී , " හෝ වෙනත් එවැනි පදයක් යෙදිය යුතුය .
ඉංග්‍රීසි ලිපියක නම් මේ සඳහා තෝරා ගත හැකි Very truly yours , Sincerely , Regads , Cordially වැනි යෙදුම් ගණනාවකි .
මෙයට විශ්වාසී හා ඉහත දැක්වෙන ඉංග්‍රීසි යෙදුම් 4න් මුල් තුන ඔබ පුද්ගලිකව නොදන්නා ඕනෑම අයෙක් සඳහා ගැලපෙයි .
ලිපියක වැසීම ටයිප් කරන්නේ බඳ කොටසට වඩා පේළි 2ක් පහතිනි .
බ්ලොක් ස්ටයිල් ලිපියක එය වම් එල්ලයට ටයිප් කරන අතර ගතානුගතික ලිපියක නම් තිරස් අතර මැදට වෙන්නට පිහිටුවයි .
ඔබේ නම : ඔබේ අස්සනේ ස්වභාවය අනුව පේළි දෙකක් හෝ 3ක් පහතින් ඔබේ නම එක් කළ හැකිය .
ඊළඟ පේළිය වශයෙන් ඔබේ තනතුර හෝ ඔබේ ආයතනයේ නම යෙදිය හැකිය .
බ්ලොක් ස්ටයිල් ලිපියක මෙය ද වම් එල්ලයට වන අතර ගතානුගතික ලිපියක දී එය වැසීමේ පදය හා එල්ලයට පිහිටන පරිදි මැදට ගත යුතුය .
මුල අකුරු : ඔබේ ලිපිය වෙනත් අයකු ලවා ටයිප් කරවා ගැනීමට තරම් ඔබ වාසනාවන්ත නම් ඇයගේ හෝ ඔහුගේ මුල අකුරු ඔබේ නමට වඩා පේළි 4ක් පහළින් එක් කළ හැකිය .
ඉංග්‍රීසි ලිපියක නම් එම මුල අකුරු සිම්පල් අකුරින් විය යුතු අතර එයින් පසුව ඇල ඉරක් හා ඔබේ මුල අකුරු කැපිටල් අකුරින් විය යුතුය .
සිංහල ලිපියක දී සුභා / එන් . පී . වී . වැනි ආකාරයකට එක් කළ හැකිය .
කාබන් පිටපත් : කිසියම් ලිපියක් එය සෘජුවම ආමන්ත්‍රණය කර ඇති අයට අමතරව වෙනත් අයට ද යවන්නේ නම් ටයිප් කළ අයගේ මුල අකුරු වලට වඩා පේළි දෙකකට පහතින් එසේ පිටපත් යවන අයගේ නම සඳහන් කරන්න .
උදාහරණයක් ලෙස , පිටපත : ප්‍රේමා මැද්දෙපොළ , ආශීර්වාද ප්‍රකාශන ආදී වශයෙන් සඳහන් කළ හැකිය .
පරිගණක භාවිතයේ දී කාබන් පිටපත් ගැනීමක් නොකෙරුණත් තවමත් ඉංග්‍රීසි ලිපියක එය ඇතුල් කරන්නේ CC : Prema Meddepola , Aashirvada Publishing යන ආකාරයටය .
CC වලින් අදහස් වන්නේ කාබන් කොපි යන්නය .
අතිරේක ද්‍රව්‍ය : ප්‍රධාන ලිපිය ද සමඟ චෙක්පත් , ඡායාරූප , මිල දර්ශන හෝ වෙනත් අතිරේක ද්‍රව්‍ය ද යවන්නේ නම් ඒ බව කාබන් පිටපත් තොරතුරු වලට වඩා පේළි දෙකක් පහළින් ඇතුළත් කළ යුතුය .
ඉංග්‍රීසි ලිපියක නම් Encl : යන පදයට පසුව එසේ එක් කර ඇති දෙය ගැන කෙටියෙන් සටහන් කෙරෙයි .
සිංහලෙන් අන්තර්ගතයි : යයි යෙදිය හැකිය .
ආකර්ශනීය ලිපියක් සකස් කර ගැනීම එය නිසි පරිදි කිරීම මගින්ම උගත යුතුය .
එහෙත් ඔබ ඉංග්‍රීසි ලිපි ලියන්නේ නම් ඔබට ආදර්ශයට ගත හැකි පෙර සැකසුම් හෙවත් ටෙම්ප්ලේට්ස් ගණනාවක් මයික්‍රෝසොෆ්ට් වර්ඩ් සමඟ ඇත .
ඔබට කරන්නට ඇත්තේ ටෙම්ප්ලේට් වල පෙන්වන ආදර්ශ මත ක්ලික් කර එතැන ඔබට වුවමනා ඒවා ටයිප් කිරීමය .
එවිට එහි ඇති හැඩසවීම් වලට අනුකූලව ඔබේ පාඨ එතැනට එක් වෙයි .
විධිමත් ව්‍යාපාරික ලිපියක් සකස් කර ගැනීම පිළිබඳව කදිම වැටහීමක් එම ටෙම්ප්ලේට් වලින් ලබා ගැනීමට පුළුවන .
මයික්‍රෝසොෆ්ට් වර්ඩ් ටෙම්ප්ලේට්ස් මොනවාදැයි පරීක්ෂා කිරීම සඳහා File මෙනුවෙන් New විකල්පය තෝරන්න .
එවිට New Document සංවාද කොටුව මතු වෙයි .
ඔබේ පරිගණකයේ පිහිටුවා ඇත්තේ වර්ඩ් එක්ස් .
පී . සංස්කරණය නම් එම මෙනු තේරීම කළ විට මතු වන්නේ New Documentටාස්ක් පේන් එකය .
එයින් General Templates යන්න තෝරන්න .
Templates සංවාද කොටුවේදී Letters and Faxes ටැබ් නම මත ක්ලික් කරන්න .
එවිට එය මතු වෙයි .
ලබා ගත හැකි පෙර සැකසුම් වලින් ඔබට වුවමනා වර්ගය මත ක්ලික් කරන්න .
එවිට එහි ආදර්ශයක් සංවාද කොටුවේ දකුණු පස පෙර දැකුම් ( ප්‍රිවීව් ) කොටසේ දිස් වෙයි .
ඔබ කළ තේරීම නිවැරැදි නම් අදාළ ටෙම්ප්ලේට් නම මත ඩබල් ක්ලික් කළ විට එයට අදාළ පෙර සැකසුම තිරයේ දිස් වෙයි .
ඔබට කරන්නට ඇත්තේ එහි තැනින් තැන ක්ලික් කරමින් එහි ඇති තොරතුරු වෙනුවට ඔබට වුවමනා ඒවා ටයිප් කිරීමය .
වර්ඩ් පෙර සැකසුම් ගැන නව තොරතුරු මීළඟ ලිපියෙන් එන් . පී . විජේරත්න , විධායක අධ්‍යක්ෂ ඒ . සී . එස් . පරිගණක ආයතනය , මීරිගම පොල් ගබඩා කිරීමෙන් හිඟයකට මුහුණ දිය හැකියි .
නියඟය පොල් ගසේ වැඩීමට මෙන්ම නිෂ්පාදනයට ද බරපතල ලෙස හානි පමුණුවයි .
පසේ තෙතමනය සංරක්ෂණය කර ගැනීම , වැසි දිය ආරක්ෂා කර ගැනීම ජල සම්පාදනය මෙන්ම වෙනත් බහුල වශයෙන් ජලය උරා ගන්නා ගස් පාලනය කිරීම මෙයට ප්‍රතිකර්මයන්ය .
ක්‍රමවත් ලෙස ජල සම්පාදනය කිරීමෙන් පැල වගාවන් නියඟයෙන් බේරා ගත හැකි ය .
පොල් හිඟයක් ඇති වන්නට කලින් ගබඩා කිරීම මගින් පොල් හිඟයකට මුහුණ දෙමු පොල් පර්යේෂණ ආයතනයේ ශිෂ්‍ය විද්‍යා අංශයේ ප්‍රධානී , ආචාර්ය එච් . ඒ . ජයන්ත ගුණතිලක පොල් හා සහල් යනු ආහාර සුරක්ෂිත බවෙහි මූලික අංශ දෙකකි .
මෙම බෝග නිෂ්පාදන වරින්වර අතිරික්ත නිෂ්පාදනයක් ලබා දෙනවා මෙන්ම අපේක්ෂිත නිෂ්පාදන ඉලක්ක පසෙක තබා ඌන නිෂ්පාදන ලබා දෙයි .
මේ හේතුව නිසා පාරිභෝගික ජනතාව මහත් අසීරුවට ලක් වෙනවා මෙන්ම නිෂ්පාදකයා නැතහොත් වගාකරුවා ද උග්‍ර ආර්ථික පරිහානියට පත් වේ .
මෙවැනි අවස්ථාවක දී පාරිභෝගික හා වාණිජ අමාත්‍යාංශය හැම විටම ක්‍රියාත්මක වන්නේ ඉහත ආහාර ද්‍රව්‍ය කෙලින්ම හෝ වක්‍රව කඩිනමින් ආනයනය කිරීමටයි .
එහි ආදීනව රැසකි .
ඒවා අතර , දේශීය නිෂ්පාදනය අඩාල වීම , ගෙවුම් ශේෂ හිඟය ඉහළ යාම නිසා රුපියලේ අගය පහත වැටීම , වෙනත් දූෂණ හා වංචා වලට මඟපෑදීම පහසුවෙන් දැකිය හැකියි .
එබැවින් ආහාර සුරක්ෂිත බව සහ ගබඩා කිරීම පිළිබඳව වගකිවයුත්තන්ගේ සහ ප්‍රතිපත්ති සැලසුම්කරුවන්ගේ අවධානය කඩිනමින් යොමු විය යුතු අවස්ථාවකට රට පත් වී තිබේ .
දිගු වෙරළ තීරයට උරුම කියන මීගොමුවේ ඉපැරැණි සංචාරක හෝටලය ' බ්‍රවුන්ස් බීච් ' සංචාරක කර්මාන්තය නිසා මීගමු නගරය ප්‍රසිද්ධියට පත් වෙද්දී එහි එක් සුවිශේෂ හෝටලයක නමද ඒ සමඟම ගිලිහී යා නොහැකි ලෙසින් බැඳී පවතී .
හෝටලයක් හා සබැඳි පුළුල් හා දිගු වෙරළ තීරුවක් මේ හෝටලය හා සම්බන්ධව පවතී .
දීර්ඝ ඉතිහාසය මෙන්ම සේවය පිළිබඳ හොඳ නමත් හෝටලයේ කීර්තිනාමය තවත් වැඩි කරවයි .
මීගමුවේ ඉපැරැණිම සංචාරක හෝටලය හා මීගමුවේ අංක එකේ හෝටලය ලෙස සැලකෙන මීගමුව බ්‍රවුන්ස් බීච් හෝටලය දේශීය සංචාරකයන් දිනා ගැනීම සඳහා ද විශේෂ වැඩසටහනක් දියත් කරයි .
දැනටමත් දේශීය විදේශීය සංචාරකයන්ගේ සිත් දිනා ගැනීමට සමත්ව ඇති මෙම හෝටලය සතිඅන්ත හා සතියේ දින වල සමුළු සම්මන්ත්‍රණ පැවැත්වෙන ඒකකයක් ලෙස ද ප්‍රචලිත කිරීම හෝටල් බලධාරීන්ගේ අභිලාෂය වී තිබේ .
මීගමුවේ පමණක් නොව මුළු රටේම වුව දීර්ඝම හා වඩා පුළුල් මුහුදු වෙරළ සහිත බ්‍රවුන්ස් බීච් හෝටලය මීගමුව සංචාරක හෝටල් පිහිටි වෙරළ තීරුවේ ඉතා මනස්කාන්ත පරිසරයක පිහිටියේය .
ඒ නිසාම සතිඅන්ත වල කෙටි නිවාඩුවක් ගත කිරීමට පැමිණෙන සමාගම් සේවක කණ්ඩායම් වලද නෙත් සිත් දිනා ගැනීමට බ්‍රවුන්ස් බීච් හෝටලය සමත්ව තිබේ .
එසේ පැමිණෙන පිරිස් වලට කඹ ඇදිල්ලේ සිට බීච් වොලිබෝල් දක්වා විවිධ විනෝද ක්‍රීඩා තරග වලට පහසුකම් සලසන බ්‍රවුන්ස් බීච් හෝටලය කුඩා දරුවන් සඳහා සංගීත පුටු තරග වැනි විනෝද ක්‍රීඩා සංවිධානය කිරීමට ද සූදානම්ව සිටී .
ඒ සඳහා විශේෂ පැකේජයක් හෝටලය විසින් හඳුන්වා දී තිබේ .
1968 දී එවකට රාජ්‍ය ඇමැතිව සිටි ජේ . ආර් . ජයවර්ධන මහතා අතින් මුල්ගල් තබා 1970 දී සංචාරක ඇමැති ලෙස පී . බී . ජී . කළුගල්ල මහතා අතින් බ්‍රවුන්ස් බීච් හෝටලය විවෘත කෙරුණේ බ්‍රවුන්ස් සමාගම සතු ආයතනයක් ලෙසය .
බ්‍රවුන්ස් බීච් හෝටලය අද ක්‍රියාත්මක වන්නේ කණ්ඩලම හෝටලය ඇතුළු ලංකාවේ හෝටල් 10ක් හා මාලදිවයිනේ හෝටල් තුනක් අයත් එයිට්කන් ස්පෙන්ස් හෝටල් සමූහය යටතේය .
කාමර සියල්ල පිරීගොස් පූර්ණ ධාරිතාවකින් අද බ්‍රවුන්ස් බීච් හෝටලය කටයුතු කරයි .
පහසුකම් .
බ්‍රවුන්ස් බීච් හෝටලය වායු සමනය කළ කාමර 140 කින් යුක්තය .
සුවිශේෂ පහසුකම් සෑම හෝටල් කාමරයකටම සපයා ඇති අතර වෙරළ ආසන්නයේම පිහිටි කාමර 25ක් ද කබානාස් 4ක් ද වෙයි .
පුළුල් පිහිණුම් තටාකය , ස්කොච් , ටෙනිස් ක්‍රීඩාංගන අවශ්‍යතාව අනුව ලබා ගත හැකි සංචාරක බෝට්ටු සේවය සඳහන් කළ යුතු සුවිශේෂ සේවාවන්ය .
හෝටලය සතු භෝජනාගාර සංඛ්‍යාව හතරකි .
සම්මන්ත්‍රණ ශාලා ජෙස්මින් හා ගෝල්ඩන් ඕකිඩ් උත්සව ශාලා සමුළු , සම්මන්ත්‍රණ , ප්‍රියසම්භාෂණ හා මංගල උත්සව සඳහා අවශ්‍යතාව අනුව ලබා ගත හැකිය .
මෙයට අමතරව කුඩා ප්‍රමාණයේ සම්මන්ත්‍රණ ශාලාවක් ද වෙයි .
මෙම හෝටලයට පැමිණෙන දේශීය හෝ විදේශීය ඕනෑම සංචාරකයෙක් නැවතත් වතාවක් පැමිණෙන ආකාරයේ ඉහළ සේවාවක් සැලසීම සමස්ත හෝටල් කාර්ය මණ්ඩලයේම ඉලක්කය යැයි සහකාර කළමනාකරු රජීව රාජපක්ෂ මහතා කියයි .
හෝටලයේ කාර්ය මණ්ඩලය 268 කි .
හෝටලයට මේ දින වල එන සංචාරකයන් සති දෙක තුන නිවාඩු ගත කරන්නට පැමිණෙන සංචාරකයන් බවද කී රාජපක්ෂ මහතා සමහරු දෙවැනි තුන්වැනි වතාවන්ට පැමිණි අය බව ද කීය .
මෙම සංචාරක වාරයේදී හෝටල් සංචාරකයන්ගෙන් පිරී ඉතිරී යාම නිසා හෝටල් කාර්ය මණ්ඩලයට ලැබෙන සේවා ගාස්තුවද සැලකිය යුතු ලෙස ඉහළ යාම නිසා ඔවුන්ගේ මානසික මට්ටම ද ඉහළ තත්ත්වයක තිබෙන බව ද ඔහු පෙන්වා දුන්නේය .
බ්‍රවුන්ස් බීච් හෝටලයේ උත්සව භාර කළමනාකරු ලෙස සේවය කරන්නේ කොළඹ ඉන්ටර් කොන්ටිනෙන්ටල් හෝටලයේ වසර 11 ක පළපුරුද්ද ඇති උපුල් මාරඹේ මහතාය .
තේමා හතක් සතියේ දින හතට තේමා හතක් යටතේ රාත්‍රි කෑම පිළියෙළ වෙයි .
ලොබ්ස්ටර් නයිට් , ප්‍රෝන් නයිට් , බොන්ෆයර් නයිට් , බාබතිව් නයිට් , ඉතාලියානු කෑම හා ශ්‍රී ලංකා නයිට් සතියේ එක් එක් දිනට කල එළි බසී .
මීගමුවේ තිබෙන එකම රාත්‍රි සමාජ ශාලාවද බ්‍රවුන්ස් බීච් හෝටලයේ පිහිටා තිබේ .
පරිසර හිතකාමී .
ඉවත ලන සියලු දේ වර්ගීකරණය කරමින් පරිසර හිතකාමී ප්‍රතිපත්තියක් මෙම හෝටලය මගින් ක්‍රියාත්මක කරන බව කී එහි සහකාර ඉංජිනේරු ලලිත් රොද්‍රිගු මහතා අහක දමන දෙයක් නැති තරමට ඉවත ලන දේ ප්‍රතිචක්‍රීකරණ වැඩපිළිවෙළට යොදා ගන්නා බව කීය .
බ්‍රවුන්ස් බීච් හෝටලයට පසුගිය වසරේ සිට එක්ව ඇති අලුත් අංගය ආයුර්වේද ප්‍රතිකර්ම ඒකකයයි .
තුන්දොස් සමනය කිරීම සඳහා ශ්‍රීරෝධාර , ස්ටීම්බාත් හා ශරීර සම්භාහනයන් කෙරෙන්නේ සුදුසුකම් ලත් ආයුර්වේද වෛද්‍යවරියක වන වෛද්‍ය මල්ලිකා චන්ද්‍රරත්න මහත්මියගේ උපදෙස් හා මඟපෙන්වීම යටතේය .
තම ප්‍රතිකර්ම ගැන විදේශීය සංචාරකයන් ලොකු උනන්දුවක් ඇතැයි කීය .
දේශීය හා විදේශීය ආයතන වල සම්මන්ත්‍රණ , සාකච්ඡා , විවාහ මංගල උත්සව හා මධුසමය ගත කිරීමට පැමිණෙන අයගෙන් බ්‍රවුන්ස් බීච් හෝටලයට අඩුවක් නැත .
ආහාර ඇතුළත්ව තනි පුද්ගලයකු සඳහා කාමර ගාස්තුව 3040 ක්ද , දෙදෙනකු සඳහා 4500 ක්ද , තිදෙනකු සඳහා ගාස්තුව 5850 ක්ද වෙයි .
හෝටලයේ අධ්‍යක්ෂ සාමාන්‍යාධිකාරීවරයා ලෙස ෆීලික්ස් රුද්‍රිගු මහතා කටයුතු කරයි .
ජේ . සී . ආර් . කුරේ මහතාගේ සභාපතිත්වයෙන් යුත් හෝටල් අධ්‍යක්ෂ මණ්ඩලයට වී .
එච් . ත්‍යාගරාජා , ඩී . එච් . එස් . ජයවර්ධන , ජේ . එම් . එස් . බ්‍රිටෝ , ආචාර්ය වී . පී . විට්ටච්චි සහ එන් . එම් . උදේශී මහත්ම මහත්මීහු ඇතුළත් වෙති .
හෝටලය පිළිබඳව එහි සේවා පිළිබඳව ඕනෑම විස්තරයක් 031- 2222031 දුරකථනයට ඇමතීමෙන් ලබා ගත හැකි යැයි අලෙවි විධායක සුරේෂ් දිසානායක මහතා කියයි .
- සරත් රාක්ක වල අහුරන්න නම් නිරීක්ෂණ වාර්තා වලින් කිසි වැඩක් නෑ .
දයානන්ද දිසානායක .
මැතිවරණ කොමසාරිස් .
ඡන්ද නිරීක්ෂකයන් ගෙන්වා ගැනීමෙන් බලාපොරොත්තු වන්නේ එම නිරීක්ෂකයන්ගෙන් අපේක්ෂා කරන්නේ පවත්වන ඡන්දය පිළිගත් චර්යාධර්ම අනුව සිදු වුණා ද , මැතිවරණ නීතිරීති ගරු කරමින් අපේක්ෂකයන් ඡන්දදායකයන් හා පක්ෂ ආදිය ද ආධාර කරුවන් ද කටයුතු කළා ද , මැතිවරණය නිසියාකාරව පැවැත්වුණද ආදි කරුණු හා එයට අදාළ සිදුවීම් සම්බන්ධ දැන ගැනීමයි .
ඇත්තටම කාටවත් ප්‍රශ්නයක් නොවී නීති ගරුකව යුක්තිගරුකව දේශපාලන පක්ෂ අපේක්ෂකයන් ඡන්දදායකයන් ආධාරකරුවන් කටයුතු කරනවා නම් එසේම අප ලබා දෙන පණිවිඩ හා පෙන්වා දෙන කරුණු හා මැතිවරණ නීති රීති අනුගමනය කරනවා නම් ඒ තුළ සාමකාමී සාධාරණ මැතිවරණයක් ක්‍රියාත්මක වනවා .
වෙනත් රට වලින් නිරීක්ෂකයන් ගෙන්වීම 1988 දී පමණ ආරම්භ වූ ක්‍රියාවලියකි .
එම අවස්ථාවේ රටේ පැවැති තත්ත්වය අනුව විදේශ නිරීක්ෂකයන් ගෙන්වීම ඉන්පසු එළැඹුණ සෑම මැතිවරණ අවස්ථාවකදීම දිගටම සිදු වූ ක්‍රියාවලියක් වුණා .
මෙසේ ගෙන්වා ගන්නා නිරීක්ෂණ කණ්ඩායම් ඉදිරිපත් කරන වාර්තා අන්තිමට රාක්ක වල ගොඩ ගැසී පිරෙනවා මිස ඉන් එහාට ඵලදායී තත්ත්වයක් උදා වී නැහැ .
මෙම නිරීක්ෂණ වාර්තා විශ්ව විද්‍යාල සිසුන්ගේ ප්‍රයෝජනයට , අධ්‍යාපනය සඳහා පමණක් යොදා ගැනීමට පමණක් නම් එයින් මැතිවරණයට වැඩක් වන්නේ නැත .
මෙවර දේශීය මැතිවරණ නිරීක්ෂණ කණ්ඩායම් වලටත් ඡන්ද මධ්‍යස්ථාන වලට ඇතුළුවීමට අවසරය ලබා දී තිබෙනවා .
එය මෙරට ප්‍රථම වරට ක්‍රියාත්මක කළ එකක් .
නිරීක්ෂණ හරහා ස්වාධීන ඡන්ද අයිතිය සුරැකීමේ ක්‍රමවේදයක් ඕනෑ .
එස් . බාලක්‍රිෂ්ණන් . දේශපාලන විශ්ලේෂණ .
1982 දී අපි තමයි මුලින්ම මැතිවරණ නිරීක්ෂණ කටයුතු ආරම්භ කළේ .
මැතිවරණ නිරීක්ෂණ කටයුතු වල අද දක්නට ලැබෙන බරපතළම අඩුපාඩුව තමයි මැතිවරණය කේන්ද්‍ර කර ගනිමින් මේ නිරීක්ෂණ කටයුතු සිදු කිරීම .
එහිදී මැතිවරණ දිනයේදී එළිපිට සිදු වන ප්‍රචණ්ඩ ක්‍රියා , මැතිවරණ දූෂණ හෙළිදරව් කරන්න පුළුවන් .
එහෙත් මැතිවරණ ප්‍රචණ්ඩ ක්‍රියා අවම කරන්න එය කිසිසේත් ප්‍රමාණවත් වෙන්නෙ නැහැ .
මම විශ්වාස කරන හැටියට මැතිවරණ නිරීක්ෂණ කටයුතු සිදු විය යුත්තේ ජනතාවගේ ස්වාධීන ඡන්ද අයිතිය ආරක්ෂා කිරීමේ ක්‍රමවේදයක් සකස් කර ගැනීමට විය හුදු මැතිවරණ ප්‍රචණ්ඩ ක්‍රියා මාර්ග කිරීමට පමණක් නොවෙයි .
මෙහිදී සිවිල් සමාජය සහ දේශපාලන පක්ෂ , අපේක්ෂකයෝ අතර සංවාදයක් ඇරැඹිය යුතුයි .
ඒ සමඟම මැතිවරණ පවත්වන ආයතනයේ කොමසාරිස්තුමා ඇතුළු ඡන්ද පොළ නිලධාරීන් අතරත් මේ සංවාදය පැවැත්විය යුතුයි .
අද අපේ රටේ ඇති වී තිබෙන දේශපාලන සංස්කෘතිය තමයි ප්‍රචණ්ඩත්වය භාවිත කළ විට ජයග්‍රහණය ලැබිය හැකිය කියන මතය .
මා කලින් කිව් සංවාදය තුළින් නව මතයක් ඇති කරන්න ඕන ප්‍රචණ්ඩත්වය භාවිත කරන අයට ජයග්‍රහණය ලබන්න නොහැකිය කියල .
එකී මතය සනාථ කරන්න අවශ්‍ය ප්‍රායෝගික ක්‍රියාකාරකම් ද ඇති කළ යුතුයි .
ඒ නිසා මැතිවරණය දිනට මැතිවරණ නිරීක්ෂණ කටයුතු කරනවා වගේම පූර්ව හා පශ්චාත් මැතිවරණ ප්‍රචණ්ඩ ක්‍රියා සැලකිල්ලට ගෙන ඒවා වැළැක්වීමේ සංවාදයක් නිරීක්ෂණ තුළින් ලබා ගත් අත්දැකීම් ඇසුරෙන් ක්‍රියාත්මක කළ යුතුයි .
නොඑසේ නම් වාර්තා නිකුත් කරමින් හැමදාම නිරීක්ෂණ කර කර ඉන්න පුළුවන් .
පෝද්දල ජයන්ත නිදහස් ඡන්දයකට දෙස් විදෙස් නිරීක්ෂකයන් වැඩි වැඩියෙන් ඕනෑ .
දොස්තර ජයලත් ජයවර්ධන හිටපු පුනරුත්ථාපන ඇමැති .
මට නම් පේන්නේ ස්වාධීන , නිදහස් දේශීය විදේශීය මැතිවරණ නිරීක්ෂකයන්ගේ අවශ්‍යතාව අද වැඩිවෙමින් තිබෙනවා .
මං කියන්නේ මැතිවරණදාට විතරක් නෙවෙයි පූර්ව මැතිවරණ සමයේත් නිරීක්ෂකයන් තම නිරීක්ෂණ දිගටම කරගෙන යන්න ඕන .
අද රාජ්‍ය ජනමාධ්‍ය ඒක පාර්ශ්වික ලෙස ජනාධිපතිනියගේ පක්ෂයේ හොරණෑවක් විදියට පාවිච්චි කරගෙන යනවා .
රටේ නායිකාව ජනාධිපතිනිය වුණත් එතුමිය දැන් කටයුතු කරගෙන යන්නේ විධායක ජනාධිපතිනිය ලෙස නොවෙයි .
එක්සත් ජනතා නිදහස් සන්ධානයේ මැතිවරණ ව්‍යාපාරය මෙහෙය වන නායිකාව ලෙසයි .
අද ඇමැතිවරුන්ට වරප්‍රසාද අයුතු ලෙස මැතිවරණයට පාවිච්චි කරනව කියල අපට චෝදනා කළත් අද ජනාධිපති කාර්යාලය සම්පූර්ණයෙන් නිදහස් සන්ධානයේ ප්‍රචාරක ව්‍යාපාරයේ මූලස්ථානය ලෙස , එහි වාහන , දුරකථන සියල්ල මැතිවරණ කටයුතු වලට පාවිච්චි කරනවා .
අද කැබිනට් නොවන ඇමැතිවරු කියල ජයලත් ජයවර්ධන ඇතුළු ඒ ඇමැතිවරු සියල්ලන්ගේ ඇමැති පදවි අයින් කරලා .
මේක බණ කීමක් .
කැකිල්ලේ රජුගේ තීන්දුවක් .
මෙහෙම දෙයක් පොදු පෙරමුණු ඇමැති නියෝජ්‍ය ඇමැතිවරු මැතිවරණයකට යනකොට වුණේ නැහැ .
මේ සියල්ල ගැන මැතිවරණ නිරීක්ෂකයන් අවධානය යොමු කළ යුතුයි .
ජනමත විමසුම මැතිවරණ නිරීක්ෂකයන් ගෙන්වීම ඵලදායි ද? නිරීක්ෂකයන් හිටියත් අඩුපාඩු සිදු වෙන්න හොඳටම ඉඩ තියෙනවා .
හිටපු ප්‍රවාහන ඇමැති ඒ . එ . එම් . පවුසි . මට නම් පේන විදියට සාධාරණ මැතිවරණයක් තියන්න මැතිවරණ නිරීක්ෂකයන් ඉන්න එක හොඳයි .
මේ නිරීක්ෂකයන් ඉන්න නිසා මැතිවරණයක් තියනව ද නැද්ද , බලපෑම් කෙරෙනව ද කියල ස්වාධීන නිරීක්ෂනයක යෙදෙන්න පුළුවනි .
මේ නිරීක්ෂකයන් වාර්තා දෙනවා .
සිදු වන සිද්ධීන් ගැන .
සමහර ඒව ක්‍රියාත්මක වෙනවා .
සමහර නිර්දේශ ක්‍රියාත්මක වෙන්නේ නැහැ .
හැබැයි ඔවුන් දෙන වාර්තා අනුව කෙනෙකුට නිගමනය කරන්න පුළුවන් කොයිතරම් දුරට සාධාරණව ඡන්දය දෙන්න අවස්ථාව තිබුණ ද කියලා .
මෙතනදීත් අඩුපාඩු වෙන්න හොඳටම ඉඩ තියෙනවා .
නමුත් නිරීක්ෂකයන් නැතිවට වඩා නිරීක්ෂකයන් ඉන්න එක නිදහස් සාධාරණ ඡන්දයක් තියන්න ආධාර වෙනවා .
මේ නිරීක්ෂකයන් ස්වාධීන වීම ඉතාම වැදගත් .
ඵලදායී බලපෑමක් නැති නිරීක්ෂණ වලින් නීතිමය බලපෑමක් නෑ .
දෙමළ ජාතික සන්ධානයේ සම්බන්ධීකාරක සුරේෂ් ප්‍රේමචන්ද්‍රන් .
මේ දක්වා අපේ රටේ මැතිවරණ නිරීක්ෂණ පවත්වලා තිබෙනවා .
වාර්තා නිකුත් කර තියෙනවා .
ඒත් ඒ වාර්තා අනුව මැතිවරණ දූෂණ හෝ වංචා වළක්වන්න ඒවා නිවැරැදි කරන්න ගත්තු ක්‍රියාමාර්ගයක් නම් නැහැ .
සමහර අවස්ථා වල හොර ඡන්ද දැමීම් වගේ දේවල් අඩු කරන්න පුළුවන් වෙන්න ඇති .
ඒත් රටට ම දැනෙන විදිහේ ප්‍රතිචාර දැක්වීමක් නම් සිද්ධ වෙලා නැහැ කියන එකයි අපේ විශ්වාසය .
ඊළඟ දේ මේ මැතිවරණ නිරීක්ෂණ වාර්තා අධිකරණ පද්ධතිය පිළිගන්නෙ නැති නිසා නීතිමය බලපෑමක් කරන්න මේ නිරීක්ෂණ වාර්තා හේතු වී වෙලා නැහැ .
මැතිවරණ දූෂණ , වංචා , නීති කඩකිරීම් වළක්වන්න බැරි නිරීක්ෂණයක් තමයි මේ දක්වා ම අපේ රටේ ක්‍රියාත්මක වුණේ .
නමුත් මෙතෙක් අපේ රටේ එහෙම වෙලා නැහැ .
මේ තත්ත්වය උතුරු නැගෙනහිරටත් පොදුයි .
රජයේ හමුදා හෝ ආරක්ෂක අංශයේ රැකවරණ මැද අවශ්‍ය ඡන්ද දමාගැනීම් ඕනෑ තරම් සිදු වී තිබෙනවා .
අර්ධද්වීපයේ නාවික හමුදාව සහයට ගනිමින් ඡන්ද දාහත්දහසකට වැඩි ප්‍රමාණයක් පසුගිය වතාවේ යම් යම් අය තමන්ගෙ ගොඩට දමා ගත් බවට වාර්තා වී තිබෙනවා .
ඒ විදිහට බැලුව අපේ රටේ මැතිවරණ නිරීක්ෂණය පිළිබඳ සමස්ත චිත්‍රය එතරම් ඵලදායි එකක් නොවෙයි .
නිරීක්ෂණ වාර්තාව නිකුත් වෙලා වසර පහකට පස්සෙ නම් ඒ ගැන ප්‍රතිචාර දක්වන්නේ , එහෙම ක්‍රමයක් නම් තියෙන්නේ ඒ නිරීක්ෂණයෙන් වැඩක් නැහැ .
එහෙම නැතිව වහා ප්‍රතිචාර දක්වන ඒ ප්‍රතිචාර මත මැතිවරණය පිරිසුදු කරන නිරීක්ෂණ ක්‍රමයක් ඇති කර ගන්න පුළුවන් නම් විතරයි ඒක රටට වැදගත් වන්නේ .
එහෙම නොවන මෙතෙක් අප අසා දැක ඇති නාම මාත්‍ර මැතිවරණ නිරීක්ෂණ සඳහා කෝටි ගණන් මුදල් වියදම් කිරීම තේරුමක් නැති දෙයක් කියන එකයි අපේ අදහස .
කලින් ඡන්ද වලට වඩා වැඩි මැදිහත් වීමක් මෙවර සිදු වේවි .
නව වාමාංශික පෙරමුණේ නායක ආචාර්ය වික්‍රමබාහු කරුණාරත්න මහතා .
ඇත්ත වශයෙන්ම නිරීක්ෂණ කටයුතු අවශ්‍යයි කියන මතයේ තමයි මම ඉන්නෙ .
පසුගිය මැතිවරණ දිහා බලන කොට මැතිවරණ නිරීක්ෂණ කණ්ඩායම් මගින් ඉදිරිපත් කළ තොරතුරු සමාජයේ කතාබහට ලක් වී තිබෙනවා .
අයහපත් සිද්ධීන් වළකා ගැනීම සඳහා ආණ්ඩුව පැත්තෙන් ගත යුතු ක්‍රියාමාර්ග නැති වුවත් , සමාජයට බලපෑමක් කරන්න , කතාබහක් සංවාදයක් ඇති කරන්න මැතිවරණ නිරීක්ෂණ වැදගත් වෙනවා .
ෆැපරල් වගේ සංවිධානයක් ගත් විට දැන් ඒවාට ජාත්‍යන්තර පිළිගැනීමක් පවා ලැබී තියෙනවා .
වෙනදාට වඩා ක්‍රියාකාරීව නිරීක්ෂණ කටයුතු වල යෙදෙන්න ඒ අයට අවකාශ ලැබී තිබෙනවා .
ඒ නිසා වෙනත් මැතිවරණ වලදී මැදිහත් වුවාට වඩා වැඩි මැදිහත් වීමක් මෙවර සිදු වේවි .
මෙවර පූර්ව මැතිවරණ නිරීක්ෂණ කටයුතු කල්තියාම ආරම්භ කළ අතුරු වාර්තාත් නිකුත් වී තිබෙනවා .
එම සිද්ධීන් ගැන සමාජයේ කතාබහක් ඇති වී තිබෙන නිසා නාම යෝජනා දෙන අවස්ථාවේ ඒ දින වල තිබු තත්ත්වය අඩුවක් පෙනෙන්නට තිබෙනවා .
වාර්තා වී ඇති සිද්ධීන් පිළිබඳව වහාම ආරක්ෂක අංශ වල අවධානය යොමු වීම නිසා මේ වන විට මතු වෙමින් තිබූ තත්ත්වය මඳක් පාලනය කර ගැනීමට හැකි වී තිබෙනවා .
පශ්චාත් මැතිවරණ ප්‍රචණ්ඩ ක්‍රියා ගැන විශාල අවධානයකින් සිටිය යුතුයි .
දැන් ජනාධිපතිනිය ආරක්ෂා අමාත්‍යාංශයක් පවරා ගෙන සිටින නිසා එතුමියට පුළුවන් සිදු විය හැකි දේ වැළැක්වීමට කල් තියා පියවර ගන්න .
පසුගිය නිරීක්ෂණ වාර්තාත් එවැනි පියවරක් සඳහා සැලකිල්ලට ගත හැකියි .
පෘතුගීසින් නැගෙනහිර රට වල ක්‍රියාත්මක කළ මිෂනාරි උපක්‍රම උගත් ලාංකික ජෙසුයිට් වරයෙක් මීට අවුරුදු කීපයකට පෙර මෙසේ ලිවීය .
“ජීවිතයේ නොයෙක් තරාතිරම් වලට හා විවිධ කොටස් වලට අයත් විශාල ජනකායක් මෙන් ම ස්වදේශිකයන් හා විදේශිකයන් ද , හැදියාවෙන් අධ්‍යාපනයෙන් මෙන් ම ජනවාර්ගික විශ්වාස , ආගමික ඇදහිලි හා ජීවන දර්ශනය අතින් කුමන විවිධත්වයක් තිබුණ ද ඒ සියලු දෙන ම එක් කරුණක් ගැන එකඟ PUNC් .
එනම් පෘතුගීසින් තම ආගමට මිනිසුන් හරවා ගත්තේ කඩුවේ බලයෙනි” යන්නයි .
එස් . ජී . පෙරේරා පූජකවරයා ඊට මෙසේ එකතු කිරීමක් කළේය .
“අප අතැති මූලාශ්‍ර ඇසුරෙන් පෘතුගීසින් ගේ ආගමට හැරවීමේ උපක්‍රම අධ්‍යයන කළ හොත් ප්‍රතිඵල ගැන ඔබ පුදුම වනු ඇත .
ආගමට හැරවීමේ ක්‍රම , හොඳ හෝ නරක වුවත් , ඔවුන් දෙන්නේ අල්ප විස්තරයක් බව ඔබට පෙනී යනු ඇත .
පෘතුගීසින් බලෙන් හා ප්‍රචණ්ඩත්වයෙන් ආගමට හරවා ගත්තේ යැයි කීම සනාථ කිරීමට යන්තමින්වත් ඉඟියක් නොමැති බව ඔබට පෙනෙනු ඇත .
” පෘතුගීසි ඉතිහාසය ලියූ බැරොස් , කූටෝ වැන්නන් ගේ ඓතිහාසික ලේඛන වල හෝ පසු ව ඉතිහාසය ලියූ අය ගේ විස්තර වල හෝ වෙනත් සමකාලීන ලේඛන වල හෝ බලෙන් ආගමට හැරවූ බවට කිසි ම සටහනක් නොමැති බවත් , එවැනි දෙයක ඉඟියක්වත් නොමැති බවත් ඔහු පවසයි .
මගේ ලාංකික පාඨකයන් හොඳින් දන්නා පරිදි මෙය හුදෙක් ශාස්ත්‍රීය මාතෘකාවක් ම නොවේ .
මෙය ලංකා දේශපාලනයේ සාකච්ඡා කැරෙන කරුණකි .
එහෙත් අද මේ ගැන කථා කරන බොහෝ අයට මූලික මුද්‍රිත මූලාශ්‍ර වලට ප්‍රවේශයක් තිබේ දැයි සැකයකි .
එහෙයින් පෘතුගීසින් 16 - 18 සියවස් තුළ ක්‍රියාත්මක කළ විධිමත් මිෂනාරි ක්‍රම මෙහි දී සලකා බැලීම සුදුසු ය .
ඔවුන් විසින් සිය ආගමට බලෙන් මිනිසුන් හරවන ලද්දේ ද? එසේ නම් කොපමණ දුරකට බලය පාවිච්චි කර ඇත් ද? න්‍යායාත්මක ලෙසින් හා සත්‍ය වශයෙන් ලෞකික හා ආධ්‍යාත්මික කටයුතු කෙතරම් දුරට වෙන් කරන ලද්දේ ද? ලුහුඩින් හා නිරවද්‍ය ලෙස පිළිතුරු දීමට ඉතාමත් පහසුවන්නේ අවසාන ප්‍රශ්නයට ය .
1616 වර්ෂයේ දී මිය යන තුරු තම ජීවිතයේ බොහෝ කලක් ගෝවේ ගත කළ පෘතුගීසි නිල ඉතිහාසකරු වන ඩියගෝ ද කූටෝ මෙසේ පවසයි .
“ පෘතුගාල් රජවරුන් නැගෙනහිර අල්ලා ගැනීමට උත්සාහ කළේ ආධ්‍යාත්මික හා ලෞකික යන ද්විත්ව බලය ම සම්බන්ධ කරමිනි , එකක් නොමැති ව අනෙක ක්‍රියාත්මක නොකළ යුතු ය .
” කුරුසයේ හා කිරීටයේ මේ බද්ධ වීම පෘතුගාලයට අයත් විදේශයනට බලපෑවේ පල්ලියට කිරීටයේ අනුග්‍රහය දැක්වීමෙනි .
කූටෝ ඉතිහාසය ලිවීමට පෙර සිටි , පෘතුගීසින් ගේ නැගෙනහිර සිද්ධීන් වාර්තා කළ ජෝආඕ ද බැරෝස් , ආධ්‍යාත්මික හා ලෞකික වශයෙන් අනෙකුත් අය අල්ලා ගැනීමට පෘතුගීසින්ට තිබූ අයිතිය ගැන තදින් විශ්වාස කළේය .
සත්‍ය වූ ක්‍රිස්තියානි ඇදහීමට අයත් නොවූ ජනයාට අයිති දේ රෝමානු කතෝලික පල්ලියේ විශ්වාසවන්ත අනුගාමිකයන් අතර බෙදා දීමට පාප්වරුන්ට දේව අවසරය තිබූ බව ඔහු තරයේ විශ්වාස කළේය .
මිථ්‍යාදෘෂ්ටිකයන් බලෙන් ක්‍රිස්තියානියට හැරවීම බැරොස් හෝ කූටෝ හෝ අනුමත නො කළේය .
එහෙත් ලෞකික හා අධ්‍යාත්මික යන අංශ වල තිබූ දැඩි සම්බන්ධය නිසා පූජක පක්ෂයට තම ගිහි හිතවතුන් ගේ සහාය සෙවීමට මඟ පෑදුණු අතර , අවශ්‍ය වූ විට බලය පාවිච්චි කිරීම ද අත් නොහරින ලදී .
1967 සිට මිෂනාරි ප්‍රතිපත්තියේ ප්‍රධාන අංශ නියම කරන ලද්දේ ගෝවේ ආචිබිෂොප්තුමා ගේ ප්‍රධානත්වයෙන් පැවැති පූජක මණ්ඩල විසිනි .
1567 ආරම්භක මණ්ඩලයේ දී ගත් තීරණ වැදගත් වන්නේ ඉන් අනතුරු ව ගත් තීරණ යන්තම් වෙනස් කොට මුල් තීරණය ම තහවුරු කළ හෙයිනි .
1567 දී ගත් තීරණ වලට එළැඹීමට පෙර කරුණු තුනක් සලකා බැලුව ද තුන්වැනි කරුණ මුල් කරුණු දෙක හා ගැලපීම අපහසු වේ .
1 . ට්‍රෙන්ට් කවුන්සිලයේ විස්තර වූ සත්‍යලබ්ධික රෝමානු කතෝලික ඇදහීම හැර අන් සියලු ම ආගම් ස්වභාවයෙන් ම සාවද්‍ය වන අතර හානි කර ද වේ .
2 . රෝමානු කතෝලික ඇදහිල්ල ව්‍යාප්ත කිරීමේ නියත රාජකාරිය පෘතුගාල කිරීටය සතු වේ .
පල්ලියේ ආධ්‍යාත්මික බලයට ආධාර කිරීමට රාජ්‍යයේ ලෞකික බලය යෙදිය හැකි ය .
3 . ආගමට හැරවීම බලෙන් සිදු නොකළ යුතු ය .
දේව කරුණාව තහවුරු කළ හැක්කේ ඔහුට ම පමණක් වන හෙයිනි .
ක්‍රිස්තියානියට හැරවීමේ දී තමා බලය පාවිච්චි නොකළ බවට ජෙසුයිට් මිෂනාරීන් සහතික වුවත් , ප්‍රැන්සිස්කෝ බැරටෝ හා ඩොම් කොස්ටන්ටිනෝ ද බ්‍රැගන්සා වැනි පූජක ගැති අන්තවාදීන් ගේ සහාය ලැබුණු අවස්ථා වල බලය පාවිච්චි කිරීම හා සමාන වූ ක්‍රම අනුගමනය කළ බව පෙනේ .
බ්‍රැගන්සා ගේ පාලන සමයේ දී ගෝවෙන් පලා ගිය හින්දුන් ගේ සංඛ්‍යාව කොපමණ වී ද කිව හොත් ඔහු ගේ අනුප්‍රාප්තිකයනට ඒ ප්‍රතිපත්ති සම්පූර්ණයෙන් ආපසු හැරවීමට සිදු විය .
1561 දී නිකුත් කළ ආඥාවකින් ආගමික පීඩනය නිසා පෘතුගීසි ප්‍රදේශ වලින් පලා ගිය හින්දුන්ට යළි පැමිණෙන ලෙසත් , රාජ සන්තක කළ දේපළ මාස හයක් ඇතුළත ආපසු දෙන බවත් දැන්විණි .
1567 දී ගෝවේ ආගමික කවුන්සිලය ක්‍රිස්තියානියට හැරවීමේ දී බලය පාවිච්චි කිරීම හෙළා දුටුව ද , ඊළඟ වර්ෂයේ පෘතුගාල රජු ගේ උපදෙස් ද එය ම වුව ද 18 වන ශතවර්ෂය දක්වා ම බලෙන් ආගමට හැරවීම සිදු කරුණු බව පෙනේ .
හින්දුන් හා මුස්ලිම්වරුන් සම්බන්ධයෙන් අනවශ්‍ය ලෙස මැදිහත් වීම ගැන " ඉන්ක්විසිෂන් " නමැති කතෝලික පරීක්ෂණ සභාවේ ගෝවේ ශාඛාව විවේචනය කිරීමට සාපේක්ෂ ව යහපත් යැයි කිව හැකි ආණ්ඩුකාරවරයකු වූ ජොආඕ ද සැල්ඩැන්හා ද ගාමා පැකිලීමක් නොකළේය .
ආගමට හැරවීමට බලය පාවිච්චි කිරීමට ආගමික හා සිවිල් අධිකාරියෙන් අවසර ලැබුණේ එක් අංශයක් සම්බන්ධයෙන් පමණි .
1559 මාර්තු මස දී ලිස්බන් නගරයේ රාජාඥාවක් පැනැවිණි .
ඉන් කියැවුණේ " මව , සීයා හෝ ආච්චී හෝ වෙනත් වැඩිමහල් ඥාතියකු යමක් හොඳින් අවබෝධ කර ගැනීමට හෝ තක්සේරු කිරීමට තරම් වයසක පසුවන ගෝවේ දූපතේ හා නගරයේ සිටින සියලු ම මිථ්‍යාදෘෂ්ටිකයන් ගේ ළමයින් වහා ම රැගෙන වුත් , බවුතීස්ම කිරිමට , ඉගැන්වීමට හා කැතිකිස්මය සඳහා ගෝවේ නගරයේ පිහිටි යේසු සමාගමට අයත් සාඕ පඕලෝ කොලිජියට බාර දිය යුතු ය " යන්න යි .
මින් අනතුරු ව ලිස්බන් නගරයේ හා ගෝවේ සම්මත කර ගත් නීති මගින් අනාථ දරුවන් , ඥාතීන් ගෙන් , මිතුරන් ගෙන් හෝ භාරකරුවන් ගෙන් ලබා ගැනීමට බලය පාවිච්චි කිරිම අනුමත වූ අතර , බොහෝ විට බලය පාවිච්චි කරන ලදී .
බලපෑම් කළ හැකි මේ නීති මෙතෙකින් නොනැවතිණි .
1559 ආඥාව අනුව අනාථ දරුවකු යනු මාපිය දෙදෙනා ම නැති , සීයලා ආච්චිලා නැති අයකු යැයි පැහැදිලි ව ම නිර්වචනය කර තිබිණි .
එහෙත් භාවිතයේ දී අනාථ දරුවකු යනු පියා නැති වූ අයකු වශයෙන් සැලැකිණි .
මව හෝ සීයලා ආච්චිලා ජීවතුන් අතර සිටිය ද මෙය නොසලකා හැරිණි .
මෙසේ කිරීමට හේතු වශයෙන් පෙන්වූයේ පෘතුගීසි නීති සංග්‍රහය අනුව මෙසේ කිරීමත් , ඒ කාරණය පෘතුගීසි යටත් ප්‍රදේශ වලට හා අගනුවරට ද අදාළ වන බවත් ය .
හින්දු අනාථයන් ලබා ගැනීමේ කාර්යය " ක්‍රිස්තියානිවරුන් ගේ පියා " නමැති තනතුර දැරූ අයකුට පැවැරිණි .
අවශ්‍ය වූ විට බලය පාවිච්චි කිරිමට තහනමක් නොවීය .
මේ තැනැත්තා නිරන්තරයෙන් ජෙසුයිට් වරයෙක් විය .
මේ තනතුරට පත් කළ අය ගෝවේ පමණක් නොව , නැගෙනහිරි රට වල පෘතුගීසි පාලනය බලවත් වූ බකේම් හා ශ්‍රී ලංකාව වැනි ස්ථාන වල ද දක්නා ලැබිණි .
ගෝවේ සිටි " ක්‍රිස්තියානිවරුන් ගේ පියා " තම බලපෑම් පාවිච්චි කොට පියා පමණක් නැති ළමයින් අනාථයන් ලෙස ප්‍රකාශ කළ නීතියක් 1646 දී සම්මත කරවා ගත්ත ද එය 1678 දී වෙනස් කොට 1559 දී නෛතික තත්ත්වය වෙත ම ආපසු ගමන් කරිණි .
එසේ වුව ද හින්දු අනාථයන් පැහැර ගැනීම නොනවත්වා කරිණි .
මේ අනාථ දරුවන් ගේ බාරකාරයන් සියලු උත්සාහ දැරුවේ " ක්‍රිස්තියානිවරුන් ගේ පියා ගෙන් " හා ' ඉන්ක්විසිෂන් ' නමැති නඩු ඇසීමෙන් මේ අය වසන් කිරීමට ය .
1711 දී ඇලෙක්සැන්ඩර් ද සූසා පාද්‍රෙතුමා පෘතුගාල කිරීටයට පැමිණිල්ලක් කළේය .
එනම් පෘතුගීසි ප්‍රදේශ වල සිටින අනාථ දරුවන් හින්දු වැඩිහිටියන් හින්දු හා මුස්ලිම් ප්‍රදේශ වලට ගෙන යනවා පමණක් නොව ජෙසුයිට්වරුන් භාරයට ගත් අනාථයන් මව හෝ සීයා ආච්චී ඇති බව පෙන්වා ( ඔවුන් ජීවත් නොවූවත් ) ඒ දරුවන් ලබා ගන්නා බව යි .
මේ උද්‍යෝගිමත් පාද්‍රෙ පෙන්වා දුන් තවත් කරුණක් නම් හින්දු හා මුස්ලිම්වරුන්ට හානි වුව ද ක්‍රිස්තියානියට හැරුණු අයට පක්ෂපාතකම් දැක්වීමේ ප්‍රතිපත්තියට සිවිල් අධිකාරියෙන් කිසි අනුබලයක් නොලැබෙන බව යි .
මුස්ලිම්වරුනට හා බෞද්ධයනට වඩා හින්දුන් වෙත දැඩි ප්‍රතිපත්තියක් අනුගමනය කිරීමට අනතුරු ව , පෘතුගීසින් විසින් පිළිකුලට භාජනය කරන ලද තවත් මිෂනාරි ප්‍රතිපත්තියක් නම් බෞද්ධ සිද්ධස්ථාන ද , මුස්ලිම් පල්ලි ද , හින්දු දේවස්ථාන ද ක්‍රමවත් ලෙස විනාශ කිරීම යි .
මේ විනාශයෙන් බේරුණු ආගමික ස්ථාන තුනක් ඇත .
එනම් ඕමස් හි පිහිටි මුස්ලිම් පල්ලිය , මකාඕ පිහිටි බෞද්ධ හා ටාඔයිස්ට් පන්සල් හා ඩ්‍යු නමැති ස්ථානයේ තිබූ හින්දු දේවස්ථාන ද වේ .
මින් ආගමික නිදහසක් තිබිණැ යි සැලකිය හැක්කේ ඩ්‍යු නමැති ස්ථානයේ ය .
මෙහි පෘතුගීසි පාලනය බලවත් වුවත් විස්මිත ආගමික නිදහසක් ක්‍රියාත්මක විය .
මෙය පෘතුගීසි ආඥාව පැවති ස්ථාන වලින් ආගමික සහනය පිළිබිඹු වුණු එක් විරල අවස්ථාවක් ලෙස දැක්වේ .
එහෙත් පවතින ආගමික ස්ථාන පිළිසකර කිරීම හෝ විශාල කිරීම , නව ස්ථාන තැනවීම තහනම් වූ බව ද කියැවේ .
දැඩි උනන්දුවකින් කටයුතු කළ ජෙසුයිට්වරු මේ සහනය නොරිස්සූ හ .
එය අහෝසි කිරීමට වෙහෙස දැරූ හ .
ඩ්‍යු ප්‍රදේශයේ අවසර ලැබූ ආගමික නිදහස පුදුමයට කාරණයක් වන්නේ , පෘතුගීසි පළාත් වල විසූ , ක්‍රිස්තියානිය වැලඳ නොගත් හින්දුන් ඒ පළාත් වලින් නෙරපා හැරිය යුතු යැයි " ඉන්ක්විසිෂන් " නමැති ආගමික නඩු විභාගයේ ශුද්ධ වූ කාර්යාලය කිහිප විටක් ම යෝජනා කළ හෙයිනි .
1699 දී පෘතුගීසි කිරීටය මේ අදහසට තම විරෝධය පෑවේය .
එහෙත් අවුරුදු හතළිහකට පසු ව මරාති යුදයේ දී ගෝවේ හින්දුන් නෙරපනු නො ලැබුව ද ඔවුනට අධික බද්දක් පැනවූ හෙයින් , ඔවුනට ඉතිරි වූයේ හැඬීමට දෑසත් ඊට වැඩි සොච්චමකුත් පමණි .
නැගෙනහිර දේශයන්හි ආගමට හැරවීමේ පෘතුගීසි ප්‍රතිපත්තිය බලය පාවිච්චි කර ක්‍රියාත්මක කළ බවට තව බොහෝ අවස්ථා ගෙනහැර දැක්විය හැකි ය .
එහෙත් අවසන් කිරීමට පෙර තවත් එක අවස්ථාවක් සඳහන් කිරීම සුදුසු ය .
ජෙසුයිට් ආසියානු මීසම ප්‍රතිසංවිධාන කළ ඇලෙක්සැන්ඩ්‍රෝ වැලිනානෝ පාද්‍රෙ තුමා පවසන පරිදි 16 වන සියවසේ කේෂ්වියර් සාන්තුවරයා අවබෝධ කර ගත් කරුණක් නම් දෙවියන් ගේ කාරණා වල දී මේ ජනයා අදක්ෂ නොදියුණු කොටසක් බව යි .
හේතු සාධක පෙන්වීමට වඩා බලය පාවිච්චි කිරීම ඵල සහිත බව යි .
මේ හේතූන් නිසා " කල්ලන් " අතර ක්‍රිස්තියානි ජන කොටසක් ඇති කිරීම අපහසු බව ඔහු සැලකීය .
කේෂ්වියර් පියතුමා උදව් උපකාර පොරොන්දු වූවා මෙන් ම තර්ජන හා බියවැද්දීම ද උපයෝගි කොට ගත්තේය .
මේ නිසා ඔහු ගෙන් පසු ඔහු ගේ අනුගාමිකයන් ද මේ ක්‍රම අනුගමනය කළ බව සිතිය හැකි ය .
මේ විස්තරය අනුව තම මිෂනාරි කටයුතුවල දී කුමන අවස්ථාවක දී වත් බලය හෝ ප්‍රචණ්ඩත්වය පාවිච්චි නොකළේ යැයි යන එස් . ජී . පෙරේරා පියතුමා ගේ ප්‍රකාශය ප්‍රමාණවත් ලෙසින් සංශෝධනය කළ යුතු වේ .
පියකු නැති දරුවකු තම මව ගේ හෝ සීයා / ආච්චි ගේ උණුසුමෙන් පැහැරගෙන විරෝධතා මැද ඒ දරුවා කිතුනුවකු ලෙස ඇති දැඩි කිරීම බලය හා ප්‍රචණ්ඩත්වය පාවිච්චි කිරීමකි .
එමෙන් ම හින්දුන්ට , මුස්ලිම්වරුන්ට හා බෞද්ධයනට ( රෙපරමාදුවන් හා යුදෙව්වන් අත් හැර ) තම ආගමික ස්ථාන , ආධ්‍යාත්මික ගුරුවරුන් හා නායකයන් නැති කිරීමත් විවෘත ව හෝ රහසිගත ව ආගම ඇදහීමේ නිදහස අහෝසි කිරීමත් යන්නෙන් හෙළි වන්නේ බලෙන් ක්‍රිස්තියානි පිරිසක් ඇති කළ බව ය .
එස් . ජී . පෙරේරා පියතුමා ගේ මතය බිඳීමේ දී ආගමික පීඩා පෘතුගීසින් විසින් පමණක් ඇති කළා යැයි නොකියමි .
මේ ගැටුම් වලට මුල පාලකයා ද පාලිතයා ද එක ම ආගමකට අයත් විය යුතු යැයි එකල යුරෝපයේ පැවති න්‍යාය යි .
මේ අදහස රෙපරමාදු ක්‍රිස්තියානියේ ද දක්නට ලැබිණි .
එසේ ම පෘතුගීසින් තම නැගෙනහිරි යටත් විජිත වල පැනවූ ආගමික නීති හා ප්‍රතිපත්ති හා සමාන ඒවා එංගලන්තයේ රෙපරමාදු පාලනය ද එරටේ කතෝලික ජන කොටසට පැනවී ය .
මේ නීති ක්‍රියාත්මක වීම කාලය හා ස්ථානය අනුව වෙනස් විය .
පෞද්ගලිකත්වය ද මේ ප්‍රතිපත්ති තද වීම හා ලිහිල් වීම කෙරෙහි බල පෑවේය .
සටන්කාමී රෝමානු කතෝලික ක්‍රිස්තියානිය මේ දේශයන් හි ක්‍රියාත්මක කිරීමේ දී පෘතුගීසි බයිබලයේ නියෝගයක් අනුගමනය කළ බව පෙනේ .
එය නම් " ඇතුළට ඒමට ඔවුනට බලකරන්න " ( ලුක් / , 23 ) ලන්ඩන් විශ්වවිද්‍යාලයේ , කිංග්ස් කොලිජියේ පෘතුගීසි භාෂාව පිළිබඳ මහාචර්ය සී . ආර් . බොක්සර් ලංකා ඉතිහාසය සඟරාවට ( 1960 - 61 ජූලි ) සැපයූ ලිපියක පරිවර්තනයකි .
චිත්‍රා විජේසේකර ආගමික ඉවසීම ගැන කළ මේ ඉල්ලීම කෙසේ හෝ ඒ කවුන්සිලය මගින් පසු ව ගත් තීරණ වලින් බොහෝ සෙයින් අහෝසි විය .
1567 දෙසැම්බර් 4 දින ප්‍රකාශයට පත් කළ ආණ්ඩුකාර නියෝග මගින් ඒවාට නීතියේ බලය ලැබිණි .
වෙනත් කරුණු අතර මේ නියෝගය මගින් කියවුණු කරුණු නම් පෘතුගීසි පාලනය යටතේ තිබූ මිථ්‍යාදෘෂ්ටික පුද පූජා ස්ථාන කඩා බිඳ දැමිය යුතු ය .
මුස්ලිම් දේවස්ථානයක යාඥා වල දී මහමද්තුමා ගේ නම සඳහන් නොකළ යුතු ය .
ක්‍රිස්තියානි නොවන පූජකවරු , ගුරුවරු හා ශුද්ධ පුද්ගලයන් නෙරපා දැමිය යුතු ය .
කුරාණය වැනි ශුද්ධ වූ පුස්තක හසු වූ අවස්ථා වලදී පැහැර ගෙන විනාශ කළ යුතු ය යන්නයි .
අසල්වැසි පූජනීය ස්ථාන වලට යෑම හින්දුන්ට හා බෞද්ධයනට තහනම් කරන ලදී .
ක්‍රිස්තියානි නොවන විවාහ උත්සව හා ආගමික පෙරහර ප්‍රසිද්ධියේ පැවැත්වීම තහනම් විය .
ඉස්ලාම් ආගමේ සිට හින්දු හෝ බෞද්ධ ආගමට ද , හින්දුන් හෝ බෞද්ධයන් ඉස්ලාම් ආගමට ද හැරීම තහනම් කරන ලදී .
ක්‍රිස්තියානියට පමණක් හැරවීමට අවසර තිබිණි .
ආගම ගැන නොතකා ඒක භාර්යා / ඒක පුරුෂ විවාහ ක්‍රමය සැම දෙනාට ම නියෝග කරන ලදී .
බහු භාර්යා ක්‍රමය අනුගමනය කළ පුරුෂයන් තම පළමු විවාහ බිරිය හැර අන් අය අත් හළ යුතු විය .
ක්‍රිස්තියානි නොවන ´මිථ්‍යාදෘෂ්ටික` පවුල් වල නාම ලේඛනයක් සකසා පනහේ පනහේ කණ්ඩායම් වලට ගොනු කර ඉරිදාවක් හැර ඉරිදාවක පල්ලි වල පවත්වන ක්‍රිස්තියානි ප්‍රචාරය ඇසීමටත් , කන්‍යාරාමයටත් යා යුතු විය .
ක්‍රිස්තියානි නොවන අයට නිල වශයෙන් ම වෙනස්කම් කිරීමත් , ආගමට හැරුණු අයට රැකියා ආදිය දීමෙන් විශේෂ සැලකිලි දැක්වීමත් ප්‍රතිපත්තිය විය .
පිළිවෙළින් පැවතුණු ආගමික කවුන්සිල මගින් මේ රෙගුලාසි තද කළ අතර , ඉඳ හිට ලිහිල් කළ අවස්ථා ද තිබේ .
මුල් අවදියේ පැමිණි සටන්කාමීන් ගෙන් බේරී තිබූ මුස්ලිම් පල්ලි වැඩි කල් යෑමට පෙර විනාශ කරන ලද බෞද්ධ හා හින්දු පූජ්‍යස්ථාන වල දෛවයට ම අසු විය .
මේ මර්දනකාරී ක්‍රියා හා බලහත්කාරකම් නිසා කඩුවේ බලෙන් ක්‍රිස්තියානියට මිනිසුන් නොහැරී නොසිටියත් වෙනත් ලබ්ධියක පිහිටීම අපහසු කරිණි .
තම ආගමික පූජකවරුන් , ගුරුවරුන් , ශුද්ධ මිනිසුන් , ආගමික පොත් හා පූජනීය ස්ථාන ( තම තමන් ගේ ආගම ප්‍රසිද්ධියේ ඇදහීම ගැන කථා නොකළත් ) ඔවුන් ගෙන් පැහැර ගත් විට , පෘතුගීසි පාලනය යටතේ තිබූ ' මිථ්‍යාදෘෂ්ටික ' හා ' බොරු මහමද් ආගම් ' ක්‍රමයෙන් අඩපණ වී අතුරුදහන් වීම අපේක්ෂා කරිණි .
1567 දෙසැම්බර් 4 වන දින සම්මත කළ ආණ්ඩුකාර නියෝගය අනුව , තම දරුවන් , වහලුන් හෝ යැපෙන්නන් ක්‍රිස්තියානියට හැරවීමට බල කරන බව ක්‍රිස්තියානි නොවන අය චෝදනා කළ විට , ඒ චෝදනාව විසඳන විනිසකරු අදාළ පළාතේ නායක දේවගැතිවරයාට දැන්විය යුතු ය .
එවිට ඔහුට අභිමත පරිදි අධිකරණ නිලධාරියා සමග පූජකවරයකු යවා චෝදනා නැගූ තැනැත්තා ගෙන් ඔහු " ක්‍රිස්තියානියට ඒමට කැමති දැ " යි අසා " ඔව් " කිවහොත් යෑමට ඉඩ දිය යුතු ය .
නොකැමැත්ත පළ කළ හොත් ඔහු යන අතක යෑමට පහ කළ යුතු ය .
මේ කරුණු සලකා බලන විට පෙනී යන්නේ බලෙන් හැරවීම නීත්‍යනුකූල නොවුවත් , එය නොදන්නා දෙයක් නොවූ බව ය .
බහුල ලෙස බල කිරීම් සිදු වූයේ සම්පූර්ණ පෘතුගීසි පාලනය යටතේ පැවැති ගෝවේ හා බකේම් යන ස්ථාන වල ය .
පෘතුගීසි කිරීටයේ හින්දු නියෝජිතයකු වූ බකේම් හි සිටි අසු නයික් නමැත්තා පෘතුගාලයේධ්ධ්ධ් වන ජොඅඕ රජුට 1549 දෙසැම්බර් 18 වන දින ලිපියක් යවමින් , ක්‍රිස්තියානි ආගම වැලඳ ගැනීමට රජු තමාට කළ ඉල්ලීම කාරුණික ව ප්‍රතිකේෂ්ප කළේය .
ආගමික ඉවසීම ගැන අනවශ්‍ය සහතිකයක් යවමින් ඔහු කියා සිටියේ නියම හා පවතින ආගමට හැරවීම සිදු වන්නේ දෙවියන් ගේ කරුණාව කෙරෙන් බව යි .
ක්‍රිස්තිියානියට හැරවීම හෝ පෘතුගීසි පළාත් වලින් නෙරපීම යන ඩි . ජොආඕ ද ඇල්බුකර්ස් බිෂොප්වරයා ගේ තරයේ ඉල්ලීම උඩ ඇති වූ විකල්පය නයික් හෙළා දුටුවේ ය .
එමෙන් ම ප්‍රැන්සිස්කන් මිෂනාරිවරුන් ගේ පන්සල් කැඩීම හා ප්‍රතිමා පොළොවේ ගැසීම වැනි ක්‍රියා ඔහු හෙළා දුටුවේ ය .
සාමකාමි පිළිPUNCකින් තර්ජන හා ප්‍රචණ්ඩත්වයට වඩා හොඳ ඵල ලැබෙන බව ඔහු පෙන්වා දුනි .
16 වන ශත වර්ෂයේ පෘතුගීසි ඉන්දියාවේ සේවය කළ සිමාඕ බොතෙල් හෝ නමැති අවංක හා දක්ෂ නිලධාරියකු 1552 දී පෘතුගීසි රජුට දන්වා යැවූ කරුණක් නම් ක්‍රිස්තියානියට පක්ෂපාතකම් දැක්වීමට යෑමෙන් ආදායම අඩු වී ප්‍රධාන වශයෙන් බකේම් වැනි පළාත් ජන ශූන්‍ය වන බව යි .
ක්‍රිස්තියානියට හැරවීමට බලය පාවිච්චි කිරීමේ දී හින්දුන්හට මහත් පීඩා ඇති වන හෙයින් හින්දු ප්‍රදේශ ජනයා ගෙන් හිස් වන බව ඔහු පෙන්වා දුනි .
බලය පාවිච්චි කර ක්‍රිස්තියානියට හැරෙව්වේ කවුරුන් විසින් ද යන්න බෝතෙල් හෝ සඳහන් නොකළ ද ඊට පසු ලේඛකයෙක් සියලු විස්තර සටහන් කළේය .
ඔහු පැවැසූ පරිදි ජෙසුයිට්වරුන් වඩා උනන්දු වූයේ නම්බුව පිළිබඳ ව මිස හැරවීමේ ප්‍රතිඵල පිළිබඳ ව නොවේ .
ඔහු ගේ විස්තරය අනුව බලෙන් හින්දුන් ගේ හිස් බූ ගා එළදෙනුන් ගේ මස් බලෙන් ඔවුනට කැවූ හ .
ඔවුන් ගේ වෙනත් මිථ්‍යා විශ්වාස හා රූප වලට කරන පුද පූජා වලට විරුද්ධ ව ක්‍රියා කිරීමට පොලඹවන ලදී .
මෙහි ප්‍රතිඵල වශයෙන් හින්දුන් මේ ප්‍රදේශ වලින් පලා ගොස් ඇති හෙයින් කෘෂිකර්මය ආදී ඔවුන් ගේ සේවාවන් ලබා ගැනීමට නොහැකි හෙයින් පෘතුගීසි ක්‍රිස්තියානිකාරයන් ගේ ජීවිතය අපහසු වී ඇති බවට ඔව්හු චෝදනා කළහ .
හින්දුන්ට ආගමික වතාවත් කිරිම හා උත්සව පැවැත්වීම -
දොර වසා තම ගෘහය තුළවත් පැවැත්වීමට - පෘතුගීසි මිෂනාරීන් අවසර නුදුන් හැටි පේද්‍රෝ ද අල්මේදා නමැත්තකු 1558 වර්ෂයේ අවසානයේ පෘතුගාලයේ ජෙසුයිට් වරුනට යැවූ ලිපියකින් විස්තර වේ .
ව්‍යුහවාදය යනු කුමක් ද? පසුගිය දශක කිහිපය පුරා ලංකාවේ ශාස්ත්‍රාලයීය බුද්ධිමතුන් හා , ඉන් පරිබාහිර උගතුන් බොහෝ දෙනකු ව්‍යුහවාදය නමැති ඥාන ශාඛාව පිළිබඳ උනන්දු වූ අතර , ඒ පිළිබඳ විවිධ ලිපි ලේඛන ලියා පළ කිරීම හා ඒ පිළිබඳ සම්මන්ත්‍රණ ආදිය පැවැත්වීම වැනි ක්‍රියාකාරකම් වල නියැලෙනු පෙනිණි .
එහෙත් ලෝක දැක්මක් ලෙස ව්‍යුහවාදය යනු කුමක් ද යන්න පිළිබඳ නව පරපුරට අවබෝධයක් ලබා දීමේ අරමුණක් ඒ සාකච්ඡා වල නොවූ බව ද කිය යුතු ය .
එහෙයින් ශාස්ත්‍රාල විද්‍යාර්ථිනට , විශේෂයෙන් ශිෂ්‍ය ශිෂ්‍යාවනට වැටහෙන පමණින් ඉතා සරල ව ව්‍යුහවාදය පිළිබඳ හැඳින්වීමක් කිරීම මේ ලිපියේ අරමුණ යි .
ව්‍යුහවාදය යනු දර්ශනවාදයක් නැතහොත් ලෝක දැක්මක් වේ .
ව්‍යුහවාදීන් වැඩි අවධානය යොමු කරනුයේ ඒකක (
Unit ) සහ නියාම ( Rules ) අතර අන්තර් සම්බන්ධය පිළිබඳ ව යි .
ඒකක යනු මතුපිටින් පෙනෙන්නට ඇති ප්‍රපංච වන අතර , නියාම යනු ඒ ඒකක ඒකාරාශී වීම සඳහා භාවිත වී ඇති ක්‍රමය යි .
මේ ඒකක හා නියාම අතර සබඳතාව පැහැදිලි කිරීම සඳහා උදාහරණයට ගත හැකි හොඳ ම උපකරණය බිල්ඩින් බොක්ස් කට්ටලය යි .
කුඩා දරුවනට සෙල්ලම් කිරීම සඳහා මාපියන් විසින් ගෙන දෙන බිල්ඩින් බොක්ස් කට්ටලයක විවිධ වර්ණ වල කුඩා පෙට්ටි හා තවත් උපාංග රාශියක් පවතියි .
හැම කුඩා පෙට්ටියක ම සිදුරක් ඇති අතර , ඒ සිදුරට අනෙක් පෙට්ටිය සවි කළ හැකි ය .
මේ බිල්ඩින් බොක්ස් කට්ටලයේ ඒකක නම් පාට පාට පෙට්ටි ය .
එහි ඇති නියාමය නම් පෙට්ටියේ ඇති සිදුර තුළට වෙනත් පෙට්ටියක් ඇතුළු කිරීමට ඇති හැකියාව යි .
බිල්ඩින් බොක්ස් භාවිත කොට නිපදවනුයේ කුමක් ද යන්න ව්‍යුහවාදීහු එතරම් සැලකිල්ලට නොගනිති .
එය කාර් එකක් ගෙයක් හෝ වෙනත් කවර හෝ දෙයක් විය හැකි ය .
එහෙත් බිල්ඩින් බොක්ස් කට්ටලයේ ඇති පෙට්ටි ( ඒකක ) සම්බන්ධ කළ හැකි හැම ආකාරයකට ම පොදු වූ , ඒ ආකාර පාලනය කරන ව්‍යුහය කුමක් ද යන්න ව්‍යුහවාදීන් ගේ අවධානයට ලක් වේ .
බිල්ඩින් බොක්ස් කට්ටලයක නම් ඒ ප්‍රධාන ව්‍යුහය වනුයේ පෙට්ටි වල ඇති සිදුරු තුළට අනෙක් පෙට්ටි ඇතුළු කිරීමට ඇති හැකියාව යි .
මේ අනුව ව්‍යුහවාදී විශ්ලේෂණයෙන් කරනුයේ විශේෂිත තත්ත්වයන් පිළිබඳ නොතකා එනම් බිල්ඩින් බොක්ස් වලින් තනනුයේ ගෙයක් ද රථයක් ද ආදිය සැලකිල්ලට නොගෙන ඒකක පද්ධතිය ( පෙට්ටි ) හා මෙකී ඒකක ක්‍රියා කරන නියාම පද්ධතිය විමර්ශනය කිරීම යි .
සමාරම්භක ව්‍යුහවාදියකු වූ ෆර්ඩිනන් ඩී .
සෝපියර්ට අනුව , භාෂාවේ ඒකක වනුයේ වචනයි .
භාෂාවේ නියාම වනුයේ වචන පෙළගැස්වීමට භාවිත කරන ව්‍යාකරණ යි .
විවිධ භාෂා වල ව්‍යාකරණ විධි සහ වචන එකිනෙකින් වෙනස් වේ .
එහෙත් සියලු ම භාෂා වල ව්‍යුහය එක සමාන වේ .
එනම් අර්ථ සාධනය සඳහා වචන ව්‍යාකරණ පද්ධතියකට ඇතුළත් කිරීම නමැති ව්‍යුහය යි .
භාෂාවේ ව්‍යුහය පිළිබඳ ඉහත අදහස වඩා සරල ව තේරුම් ගැනීමට කුඩා ළමයින් යෙදෙන " මෑඩ් ලිප්ස් " නමැති ක්‍රීඩාව උදාහරණයට ගත හැකි ය .
පන්ති කාමරයක සිටින සිසුන් රාශියක ගෙන් නාම පද , ක්‍රියා පද , නාම විශේෂණ පද , සර්ව නාම පද , විස්මයාර්ථ පද , ක්‍රියා විශේෂණ පද ආදී වචන ඉල්ලා ගෙන ඒ වචන සිංහල භාෂාවේ ව්‍යාකරණයට අනුව පෙළගස්වා කතාවක් තැනුවහොත් , එහි ආඛ්‍යානයක ලක්ෂණ පැහැදිලි ව දැක්ක හැකි ය .
මන් ද යත් එහි කතාවක තිබිය යුතු සියලු ම කොටස් ඇතුළත් බැවිනි .
( මෙලෙස තනාගන්නා කතාව විකාර කතාවක් වනු ඇත .
) මේ කතාව තුළ නාම පද යා යුතු තැනට නාම පදත් , ක්‍රියාා පද යා යුතු තැනට ක්‍රියා පදත් අනෙක් ව්‍යාකරණාංග යා යුතු තැන් වලට ඒවාත් මනා ව යෙදී ඇත .
යම් නාම පදයක් ඉවත් කොට එතැනට වෙනත් නාම පදයක් එකතු කළ හැකිමුත් ඒ හිඩැසට ක්‍රියා පදයක් යෙදිය නොහැකි ය .
එසේ කළ විට එහි නියාම බිඳ වැටෙයි .
" ඊයේ මගේ නහය ටවුමට ගියා " වැනි වාක්‍යයක් සබුද්ධික අදහසක් ජනනය නොකළ ද එය වාක්‍යයක් ලෙස පැහැදිලි ව හඳුනා ගත හැකි ය .
මන්ද යත් එහි සියලු ව්‍යාකරණාංග නිසි පරිදි තැන්පත් වී ඇති හෙයිනි .
මෙය සාහිත්‍යයේ භාවිත වන ආකාරය වෙනත් උදාහරණයකින් සලකා බලතොත් මෙසේ ය .
එක් ගුරුවරයෙක් සිය සිසුනට ඒකායත චරිත තුනක් දී ඒ චරිත වලින් කතාවක් ගොතන ලෙස දැනුම් දුන්නේ ය .
චරිත නම් කුමාරිකාවක් , කුඩම්මා කෙනෙක් හා කුමාරයෙකි .
සිසුන් ගෙන් බොහෝ දෙනකු ගොතා තිබූයේ සින්ඩරෙල්ලා කතාව යි .
ඇතැම් සිසුන් ඒ සඳහා වෙනත් නම් ද යොදා තිබිණි .
ව්‍යුහවාදීන්ට අනුව " සින්ඩරෙල්ලා " කතාව , හිමකුමාරි සහ තවත් ඩිස්නිලන්ත කතා මෙන් ම බොහෝ සුරංගනා කතා වලට ව්‍යුහ අතින් සමාන ය .
( ලෙවී ස්ට්‍රව්ස් ගේ ලිපිය කියවන්න )
මේ සියලු ම කතා වල කුඩම්මා ගෙන් පිඩා විඳින කුමරිය කුමාරයකු විසින් බේරා ගෙන විවාහ කරගනු ලබයි .
මෙහි ඒකක වනුයේ චරිතයි .
නියාම නම් කුඩම්මා නපුරු වීම , කුමාරිකාවන් ඊට බිලි වීම , කුමර කුමරියන්ට විවාහ වීමට ඇති හැකියාව ආදිය යි .
මේ කතාවට කවර තොරතුරු හෝ කවර අංග එකතු කළ ද මූලික ව්‍යුහය එක සමාන වේ .
සාහිත්‍ය පිළිබඳ ව්‍යුහවාදයේ මැදිහත් වීම පිළිබඳ උදාහරණයක් ලෙස ද ඉහත සඳහන් කතාව පිළිබඳ විග්‍රහය සැලකිය හැකි ය .
ව්‍යුහවාදීන් විශ්වාස කරනුයේ යම් විශේෂිත ව්‍යුහයක ඒකක සහ නියාම සංවිධානය වීම අර්ථ පද්ධතියක් ලෙස සකස් කරනුයේ මිනිස් මනසින් බව යි .
එසේ නොමැති ව අර්ථ නිෂ්පාදනය කිරීම බුද්ධි විෂයක සංජානනයේ හෝ ප්‍රතිභාවේ ඵලයක් නොවේ .
ඒ අනුව මනස යනු ව්‍යුහගත කිරීමේ යන්ත්‍රණයකි .
එනම් මනසින් ඒකක විනිවිද බලා ඒවා නියාම වලට අනුව ගොනු කිරීම යි .
මෙය ඉතා වැදගත් කරුණක් වේ .
මන්දයත් ව්‍යුහවාදයට අනුව එයින් අදහස් වනුයේ අප ලෝකය විමර්ශනය කරන පිළිවෙළ සැබෑ ලෝකය සමඟ සම්බන්ධයක් නොපවත්වන අතර එය අප ගේ මනසේ නිෂ්පාදනයක් වන බව යි .
එනම් අප ලෝකය විමර්ශනය කරන පිළිවෙළ හා ලෝකය අතර සම්බන්ධයක් නැත .
( සඥාකාරකය හා සඥාකෘතය අතර අනිවාර්ය සබඳතාවක් නැත යනුවෙන් සෝපියර් දක්වයි .
එනම් ගස නමැති වචනය හා ගස නමැති වස්තුව අතර කවර හෝ නියත සම්බන්ධයක් නැත .
) කෙසේ වුවත් මිනිස් විමර්ශනයෙන් පරිබාහිර ව යථාර්ථයක් නැත යන්න ද මෙයින් ගම්‍ය නොවේ .
මේ නිසා ව්‍යුහවාදය මානව විද්‍යාවක් ලෙස පිළිගැනේ .
සියලු මිනිස් ක්‍රියාකාරකම් , සිතුවිලි , විශ්වාස , හැඟීම් ආදියෙහි ව්‍යුහ නිරාවරණය කර ගැනීම සඳහා එය භාවිතයට ගැනෙයි .
ගණිතය , ජීව විද්‍යාව , වාග් විද්‍යාව , ආගම , මනෝ විද්‍යාව , සාහිත්‍ය ආදි සියලු ම විෂයයන්හි ව්‍යුහ අධ්‍යයනය සඳහා ව්‍යුහවාදය භාවිතයට ගැනෙයි .
ව්‍යුහවාදීහු ව්‍යුහය විශ්වීය බව පිළිගන්නා අතර , එය විෂ්ලේෂණයේ කේන්ද්‍රය ලෙස ද සලකති .
ව්‍යුහවාදීන්ට අනුව හැම සංස්කෘතියක් ම , හැම මිනිස් මනසක් ම ඉතිහාසයේ හැම නිමේෂයක දී ම සංස්කෘතික ප්‍රපංච සංවිධාන කිරීම හා තේරුම් ගැනීම සඳහා කවර පමණකට හෝ මේ ව්‍යුහගත කිරීමේ මූලධර්ම පිළිපැද ඇත .
එනම් භාවිතයට ගෙන ඇත .
උදාහරණයක් ලෙස හැම මිනිස් කොටසකට ම භාෂාවක් තිබේ .
ඒ භාෂාවට පදනම් වූ මූලික ව්‍යුහයක් ඇත .
එනම් වචන , ශබ්ද , ව්‍යාකරණයට අනුව සම්බන්ධ වීම මගින් අර්ථ නිෂ්පාදනය කිරීම ( සිංහල භාෂාවේ මූලික ශබ්දිම සියල්ල භාෂාවේ ඒකක වන අතර " උක්තය , කර්මය , ක්‍රියාව " යනු නියාමය වේ .
) හැම මිනිස් සංස්කෘතියක ම කවරාකාරයක හෝ සමාජ සංවිධාන ඇත .
රාජ්‍යය උදාහරණයක් වේ .
එමෙන් ම කාට කාව විවාහ කර ගත හැකි ද යන්න සඳහා පිළිවෙළක් ඇත .
එය ඥාතීත්වයේ ව්‍යුහය වේ .
සිංහල ඥාති ක්‍රමයේ ව්‍යුහය අනුව සහෝදරවරුන් ගේ දරුවනට විවාහ විය නොහැකි ය .
ඒ සඳහා නෑනා මස්සිනා සම්බන්ධය තිබිය යුතු ය .
එමෙන් ම භාණ්ඩ හුවමාරු කර ගැනීමේ විවිධ ක්‍රම පවතියි .
එය අධ්‍යයනයෙන් ආර්ථික ක්‍රමයේ ව්‍යුහ හඳුනා ගත හැකි ය .
( මුදල් හා ද්‍රව්‍ය අතර සබඳතා නිර්මාණය වන ව්‍යුහය ) මේ සියලු ම සංවිධාන පාලනය වනුයේ ව්‍යුහ මඟිනි .
එහෙයින් ව්‍යුහවාදී විශ්ලේෂණයට අනුව ව්‍යුහය විශ්වීය ප්‍රපංච යක් වේ .
වඩා විධිමත් නිර්වචනයක් සඳහා ව්‍යුහයක් යනු පහත සඳහන් ලක්ෂණ සහිත සංකල්ප පද්ධතියක් ලෙස දැක්විය හැකි ය .
1 . එක්කැටි වූ බව මෙයින් අදහස් කරනුයේ සමස්ත පද්ධතිය ම එකක් ලෙස ක්‍රියා කරන බව යි .
එනම් ස්වාධීන කොටස් වල එකතුවක් ලෙස එය ක්‍රියා නොකරන බව යි .
බිල්ඩින් බොක්ස් කට්ටලයක් උදාහරණයට ගතහොත් එහි එක පෙට්ටියකින් කළ හැකි ක්‍රීඩාවක් නැත .
ක්‍රීඩා කිරීමට නම් බිල්ඩින් බොක්ස් කට්ටලයේ බොහෝ කොටස් භාවිත කිරීමට සිදු වේ .
එනම් බොහෝ පෙට්ටි හා අනෙක් කොටස් මෙන් ම ඊට අදාළ නියාම නිසි පරිදි අවශ්‍ය වේ .
2 . පරිවර්තන ශක්තිය මෙයින් අදහස් කරනුයේ පද්ධතියක ඇති ගතිකත්වය යි .
එනම් වෙනස් කිරීමට ඇති හැකියාව යි .
පද්ධතිය තුළට නව ඒකක එකතු කළ හැකි ය .
නව ඒකක ඇතුළත් කළ ද ඒවා ක්‍රියා කරනුයේ පද්ධතියේ පවත්නා නියාමයන්ට අනුව ය .
බිල්ඩින් බොක්ස් කට්ටලයක නිල් පාට පෙට්ටියක් වෙනුවට රතු පාට හෝ කහ පාට පෙට්ටියක් ඇතුළු කළ හැකි ය .
එහෙත් පෙට්ටියේ සිදුර තුළට වෙනත් පෙට්ටියක් ඇතුළු කිරීමට ඇති හැකියාව නමැති නියාමය ක්‍රියාත්මක වේ .
මේ ආකාරයට වචනයක් උදාහරණයට ගතහොත් Office නමැති ඉංග්‍රීසි නාම පදය වාක්‍යයක ව්‍යුහයේ ක්‍රියා පදයක් ලෙස යෙදිය හැකි ය .
එය විවිධ ක්‍රියා පදයක් ලෙස ක්‍රියා කරයි .
ඒ new way to office යන්නෙහි " To office " යනු ක්‍රියා පදය යි .
ව්‍යුහය වෙනස් වී නැති හෙයින් වචනයේ අර්ථය තේරුම් ගත හැකි ය .
එය ක්‍රියා පදයක් ලෙස කටයුතු කරන බව අපට වැටහේ .
3 . ස්ව නීති මෙය පරිවර්තන ශක්තිය නමින් පූර්වයෙන් දැක්වූ අදහසට සම්බන්ධ වේ .
යම් පද්ධතියකට විවිධ කොටස් එකතු කළ හැකි අතර , එහි මූලික ව්‍යුහය වෙනස් කළ නොහැකි ය .
එමෙන් ම ඒ පද්ධතියෙන් පරිබාහිර කිසිවක් මෙහෙය වීමේ හැකියාව ද අදාළ පද්ධතියට නැත .
බිල්ඩින් බොක්ස් උදාහරණය ගතහොත් , ඊට නව පෙට්ටි හා උපාංග එකතු කළ හැකිමුත් , ඒ එකතු කිරීමේ දී ද සිදුරු තුළට පෙට්ටි ඇතුළුවීම නමැති නියාමය වෙනස් කළ නොහැකි ය .
මේ විස්තරය සංකේෂ්ප වුව ආධුනික විද්‍යාර්ථියකුට ඉන් යම් ප්‍රයෝජනයක් ලැබිය හැකි ය .
ව්‍යුහවාදී සිද්ධාන්ත පශ්චාත් ව්‍යුහවාදීන් විසින් විවේචනයට ලක් කරන ලදී .
ඒ විවේචන ෂාක් ඩෙරිඩා ගේර්‍ණට කෘතිය හැදෑරීමෙන් දත හැකි ය .
කියවීම් : - සමන් එම් . කාරියකරවන කථිකාචාර්ය සිංහල අංශය රුහුණ විශ්වවිද්‍යාලය විදු සිදුවීම් ඉන්කාවරුන්ට අයත් පැරැණි සොහොන් ගැබක් .
පීරූ රාජධානියේ ආදි වාසීන් වන ඉන්කාවරුන්ට අයත් ඉපැරැණි සොහොන් ගැබක් සොයා ගැනීමට පීරූවියානු පුරා විද්‍යාඥයන් පිරිසක් සමත් වූහ .
වර්ෂ 1000 ක් පමණ පැරැණි යැයි සැලැකිය හැකි මෙම සොහොන් ගැබ පිහිටා තිබුණේ පුරා විද්‍යාත්මක වටිනාකම් සහිත යැයි නම් කර තිබූ පරිශ්‍රයකදීය .
මෙම සොහොන් ගැබ තුළින් මිනිස් ශරීර 30 ක පමණ කොටස් සොයා ගත හැකි වූ අතර ඉන් 19 ක් සම්පූර්ණ ' මමි ' හෙවත් කල් තබා ගත හැකි ලෙස සකස් කළ මිනිස් මළ සිරුරු විය .
ක්‍රි . ව . 1000 - 1500 අතර කාලය තුළ ජීවත් වූ ඉන්කාවරුන්ගේ යැයි සැලැකෙන මෙම ශරීර දැනට පීරූ දේශයෙන් සොයා ගෙන ඇති පැරණිතම මෘත ශරීරද වේ .
මෙම ශරීර මනාව අධ්‍යයනය කළ පුරා විද්‍යාඥයන් කියා සිටියේ මෙම සිරුරු අතීත ඉන්කා ශිෂ්ඨාචාරයේ ආගමික නායකයන්ගේ විය හැකි බවයි .
විශේෂයෙන්ම ඉතිරිව ඇති මමි සිරුරු යොදා ගෙන තවදුරටත් පර්යේෂණ පවත්වමින් ඉන්කා ඉතිහාසය සෙවීමට කටයුතු යොදන බව පීරූ පුරාවිද්‍යාඥයෝ කියා සිටිති .
හකීම්ගෙන් වෙඩි මුරයක් .
ඒ සඳහා පළමු වෙඩි මුරය එල්ල වූවේ මුස්ලිම් කොන්ග්‍රස් නායක රවුෆ් හකීම් මහතා ගෙනි .
" දෙමළ සන්ධානයේ ග්‍රහණයට හසු වූ එක්සත් ජාතික පෙරමුණු ආණ්ඩුවක හවුල්කරුවන් වීමට තමන් සූදානම් නැතැයි " ඔහු අගමැති රනිල් වික්‍රමසිංහ මහතාට පසුගිය සතියේ අනතුරු හැඟවීය .
එසේම තම පාක්ෂිකයන් හමුවේද ඔහු මේ බව පැහැදිලි කළේය .
" මුස්ලිම් ජනතාවගේ අභිලාෂයන් ගැන හැඟීමක් නැති දෙමළ සන්ධානයේ උදව් ලබන ආණ්ඩුවකට උදව් කරන්න අපට බෑ .
" එහෙත් මේ වන විට නැගෙනහිර පළාතේ තම බලය තහවුරු කරගෙන සිටින අතාවුල්ලා කණ්ඩායම හකීම් මහතාගේ මේ ස්ථාවරය ගැන දරන්නේ වෙනම අදහසකි .
" පහුගිය කාලේ දිගින් දිගටම මුස්ලිම් ජනතාව එල් . ටී . ටී . ඊ ග්‍රහණයට හසුවෙද්දී නිහඬව හිටපු හකීම් අද ඔය විදියට කතා කරන්නෙ .
නැගෙනහිර මුස්ලිම් ජනතාව රවටන්න මිසක් වෙන දේකට නෙවෙයි .
එහෙම ප්‍රකාශයක් නොකර අද එයාට නැගෙනහිර පළාතෙ අඩිය ගහන්නවත් බෑ .
" ඒ අතර දෙමළ එක්සත් සන්ධානයේ ස්ථාවරය ද එක්සත් ජාතික පෙරමුණ හිතන තරම් සුභවාදී නැත .
" අපි කාටවත් ආණ්ඩු හදන්න උදව් කරන්නේ නෑ .
බලයට එන ඕනෑම ආණ්ඩුවක් එක්ක සාකච්ඡා කරමින් අපි අපේ ප්‍රශ්න විසඳා ගන්නවා .
" අද දෙමළ ජාතික සංධානය ඉන්නේ එවැනි ස්ථාවරයකය .
උතුරු නැගෙනහිර යුද දේශපාලනයෙහි මේ සියලු සිදුවීම් අභිභවා යන සිදුවීමක් බවට පත් වූවේ එල් . ටී . ටී . ඊ සංවිධානයේ නායක වේලුපිල්ලේ ප්‍රභාකරන් සහ නැගෙනහිර එල් . ටී . ටී . ඊ සන්නද්ධ අංශයේ නායක කරුණා අතර පසුගිය සතියේ ප්‍රකාශයට පත් වූ ගැටුමයි .
මේ ගැටුම ප්‍රකාශයට පත් වූවේ පසුගිය සතියෙහි වුවද මෙය කාලාන්තරයක් තිස්සේ වර්ධනය වූ ගැටුමක් බව උතුරු නැගෙනහිර යුද දේශපාලන තත්ත්වයන් පිළිබඳව අවබෝධයක් ඇති අයට රහසක් නොවේ .
රවි කරුණානායකගේ ප්‍රචාරක උපක්‍රම .
ප්‍රතිඵල නැති බවට අදහසක් .
මේ අතර රවි කරුණානායක මහතා මුද්‍රිත හා විද්‍යුත් මාධ්‍ය ඔස්සේ ගෙන යන විශාල වියදමක් සහිත ප්‍රචාරක ව්‍යාපාරයෙන් එතරම් සාර්ථක ප්‍රතිඵල නොලැබීම ගැන තම කනස්සල්ල පළ කර තිබේ .
ඊට විසඳුමක් වශයෙන් මහජනයා අතර සංවිධාන කටයුතු හැකි ඉක්මනින් අරඹන ලෙස ද ඔහු යෝජනා කර ඇත .
ඒ අනුව පසුගිය සති අන්තයේ තම කාර්යාලයට කෝට්ටේ මැතිවරණ කොට්ඨාසයෙහි ක්‍රියාකාරීන් සියලු දෙනා කැඳවමින් කිසියම් සංවිධානාත්මක වැඩ පිළිවෙළක් ක්‍රියාත්මක කිරීමට ඔහු උත්සාහ කළේය .
මැතිවරණ කොට්ඨාසයෙහි ක්‍රියාකාරිකයන් රැසක් සාකච්ඡාවට පැමිණ සිටියද ඵලදායි වැඩ පිළිවෙළක් ගොනු කර ගැනීමේ හැකියාව ඇමැතිවරයාට ලැබුණේ නැත .
ඒ වෙනුවට ඔහුට සිදුවුණේ චෝදනා රැසකට මුහුණ දීමට ය .
' සල්ලි වලින් දේශපාලනය කරන්න පුළුවන් කියල ඔබතුමා හිතුවට පත්තරවලිනුයි , රූපවාහිනිවලිනුයි විතරක් දේශපාලනේ කරන්න බෑ .
' තමන්ගෙ අයට කළා මිසක ඔබතුමා ආසනයට කළේ මොනවද? චන්ද්‍ර සිල්වා කරපු ටිකත් විනාශ කරලා දැම්මා .
' දිගින් දිගටම මෙවැනි චෝදනා එල්ල වන විට නැගී සිටි රවි කරුණානායක මහතා පිළිතුරු දෙන්නට පටන් ගත්තේය .
' ජනාධිපතිනි අපට කිසි දෙයක් කරන්න දුන්නෙ නෑ .
' ඒ සමගම මැදිවියේ අයෙක් නැගී සිටිමින් , " ඔබතුමා අපට ඔය කතා කිව්වට අපට ඔය කතා ගම් වලට ගිහින් කියන්න බෑ .
ජනාධිපතිනි එක්කත් ප්‍රශ්න ඇති කර ගත්තෙ ඔබතුමාලමනෙ .
" යැයි කියා සිටියේය .
ගවේෂි ප්‍රභාකරන්ට හැමදාම දෙවැනියා ගැන ප්‍රශ්න .
ප්‍රභාකරන්ගේ ඉතිහාසය පිළිබඳව අවබෝධයක් ඇති ඕනෑම කෙනෙක් දන්නා දෙයක් නම් ඔහුට හැමදාම තම දෙවැනියා ගැන කිසියම් ප්‍රශ්නයක් තිබුණු බවයි .
ඊට හේතුව ඔහු සංවිධානයෙහි උත්තරීතර නායකයා බැවින් ඔහුගේ මට්ටමට ළංවිය හැකි කිසිදු නායකයකු එල් . ටී . ටී . ඊ . සංවිධානය තුළ නොසිටිය යුතු බවට ඔහු තුළ පවතින මනෝභාවය විය හැකිය .
මේ පිළිබඳ උදාහරණ කොතෙකුත් ඇති අතර කවුරුත් දන්නා සමීපතම උදාහරණය වන්නේ එල් . ටී . ටී . ඊ . සංවිධානයේ නියෝජ්‍ය නායකයාව සිටි මහත්තයාය .
ප්‍රභාකරන් සහ මහත්තයා අතර ඇති වූ ගැටුම කෙළවර වූවේ මහත්තයාට මරණ දඬුවම හිමි වීමෙනි .
මෙපමණ කලක් ප්‍රභාකරන්ගේ නායකත්වය අභියෝගයට ලක් කළ කිසිදු එල් . ටී . ටී . ඊ . නායකයකුගේ ඉරණම ඊට වෙනස් වූවේ නැත .
ප්‍රභාකරන් සහ මහත්තයා අතර ගැටුම වාර්තා වූ සැනින් දකුණේ දෙමළ මාධ්‍යවේදියකු ඇසු ප්‍රශ්නය වූවේ ද එයයි .
" ප්‍රභාකරන් එක්ක හැපෙන්න ගිහින් මහත්තයට වෙච්චි දේ කරුණාට වෙයිද දන්නෙ නෑ .
" ඒ ප්‍රශ්නය කරුණා තුළත් මතු වීමට ඉඩ නැතුවා නොවේ .
කරුණා තුළ මෙහිදී යම් විශේෂත්වයක් තිබේ නම් ඒ නැගෙනහිර පළාත පදනම් කර ගත් යුද දේශපාලන නායකත්වයක් ඔහු සතුව තිබීමයි .
මෙතෙක් යුද්ධයේදී දිවි පිදූ දෙමළ තරුණයන්ගෙන් වැඩි පිරිසක් නැගෙනහිර පළාතේ තරුණයන් බව එල් . ටී . ටී . ඊ . සංවිධානයේ නැගෙනහිර යුද නායකයන් සැම විටම අවධාරණය කරන කරුණකි .
එල් . ටී . ටී . ඊ . සංවිධානයේ මහවිරු සොහොන් බිම් වල වැඩි වශයෙන් දක්නට ලැබෙන්නේද නැගෙනහිර පළාතෙන් යුදබිම ගිය දෙමළ තරුණයන්ගේ සොහොන් කොත්ය .
සතියේ දේශපාලන සටහන .
එල් . ටී . ටී . ඊ . නායක කරුණාගෙන් හමුදා ප්‍රධානියකුට දුරකථන ඇමතුමක්! ජනපතිනිය ගැන ක්ලාක් ගේ අනාවැකිය යළි කරලියට .
ගාමිණි අතුකෝරාල , රවි කරුණානායක , ප්‍රභාකරන් , ආතර් සී . ක්ලාක් , චරිත රත්වත්ත , තිලංග සුමතිපාල එළඹෙන මැතිවරණය මුළු රට පුරා පැවැත්වීමට කටයුතු යොදා තිබුණත් මේ වන විට වැඩි දෙනකුගේ අවධානය යොමු වී ඇත්තේ උතුරු නැගෙනහිර දෙපළාතේ පැවැත්වෙන මැතිවරණයට යැයි කීවොත් එය අතිශයෝක්තියක් නොවේ .
ඊට එක් හේතුවක් වූවේ එක්සත් ජාතික පක්ෂය පසුගිය සති කිහිපය තිස්සේ තම පාක්ෂිකයන් ධෛර්යවත් කිරීම සඳහා ගෙන ගිය ප්‍රචාරයකි .
ඒ මගින් මෙතෙක් එජාපය ගොඩ නැගූ මතය වූවේ තමන් දකුණේ පරාජය වුවත් දෙමළ සන්ධානයේ පිහිටෙන් ආණ්ඩුවක් ගොඩ නගන බවයි .
ජනමත සමීක්ෂණ - උපාය උපක්‍රම එම ප්‍රචාරයට ඉවහල් වන ජනමත සමීක්ෂණ වාර්තා කිහිපයක්ම පසුගිය සති කිහිපය තිස්සේ ප්‍රසිද්ධියට පත් කෙරුණි .
ඒ සියලු වාර්තා වල ප්‍රතිඵල අනුව දකුණේ බහුතර පාර්ලිමේන්තු බලය ශ්‍රිලනිප සහ ජවිපෙ ඇතුළත් එක්සත් ජනතා නිදහස් සංධානයට හිමි වන බව සනාථ කෙරුණි .
එක්සත් ජාතික පක්ෂයට ලැදි සමහර මාධ්‍ය වලින් ද එම වාර්තා ප්‍රසිද්ධියට පත් වීම පිළිබඳව සමහර මධ්‍යස්ථ පාඨකයන් විශ්මය පළ කරනු දක්නට ලැබිණි .
එහෙත් ඒ මගින් ඔවුන් අපේක්ෂා කළ අනියම් ප්‍රතිඵලයක් තිබිණි .
එනම් දකුණේ බහුතර බලය සංධානයට හිමි වුවද දෙමළ සන්ධානයේ උපකාරයෙන් එජාපයට ආණ්ඩුවක් ගොඩ නැගීමට හැකි වන බවයි .
එක්සත් ජනතා නිදහස් සංධානයට දකුණේ ජය හිමි වන නමුදු ඔවුනට වුවද දෙමළ සන්ධානයේ සහාය නොලබා ආණ්ඩුවක් ගොඩ නැගීමට නොහැකි වන බව පෙනෙන අයුරින් මෙම ජනමත සමීක්ෂණ වාර්තා සැලසුම් කර තිබිණි .
මෙවැනි සමහර වාර්තාවන්හි පළ කර තිබූ සමහර කරුණු මේ වන විට මුසාවන් බව හෙළිදරව් වී ඇත .
උදාහරණයක් ලෙස එක්තරා ඉංග්‍රීසි පුවත්පතක පළ කර තිබූ මෙවැනි ජනමත සමික්ෂණයකට අනුව එක්සත් ජාතික පක්ෂයට යාපනය දිස්ත්‍රික්කයෙන් ද ආසනයක් හිමි වීමට නියමිතව ඇත .
එහෙත් එජාපය මෙම මැතිවරණයේදී යාපනය දිස්ත්‍රික්කයට තරග නොකරන බව එම සමීක්ෂකයන්ට අමතක වී තිබිණි .
පසුගිය මැතිවරණයෙන් පාර්ලිමේන්තුවට තේරී පත් වූ එජාප පාර්ලිමේන්තු මන්ත්‍රී මහේෂ්වරන් මහතා එල් . ටී . ටී . ඊ සංවිධානයේ තර්ජන හේතුවෙන් යාපනය අතහැර කොළඹට පැමිණි අතර එනිසා මෙවර එක්සත් ජාතික පක්ෂය වෙනුවෙන් කිසිදු අපේක්ෂකයකු යාපනය දිස්ත්‍රික්කයට තරග වදින්නේ නැත .
ජනමත සමීක්ෂණ ' විශේෂඥයන්ට ' මෙවැනි සරල සත්‍යයන් පවා අමතක වීම පුදුමයට කරුණක් විය .
කෙසේ වුවත් පසුගිය සති අන්තය වන විට දෙමළ සන්ධානයේ පිහිටෙන් යළි එජාපෙ පෙරමුණු ආණ්ඩුවක් පිහිටුවීමේ වැඩ පිළිවෙළද අභියෝගයට ලක් වෙමින් තිබිණි .
කොළඹ වතුර ප්‍රශ්නයේ සුල-මුල .
කොළඹට ජලය දෙන්න අඹතලේට බැරි ඇයි? * වැලි ගොඩ දැමීම නිසා කැළණි ගඟේ ගැඹුර වැඩි වෙයි * කරදිය වළක්වන වේල්ල හදන සැලසුම පරිසර අධිකාරියේ හමස් පෙට්ටියේ? * අඩි 400 ක් දිග අඩි 16 ක්උස වැලි වේල්ලක් කැලණි ගඟේ ඉදි වෙයි .
කැලණි ගඟේ ජල මට්ටම ඉතා අඩු වන දැඩි නියඟ කාලයකදී හා බඩදිය වැඩිපුර පවතින අවස්ථා වලදී අඹතලේ ජල පවිත්‍රාගාරයට ජලය ලබාගන්නා ස්ථානයට මුහුදෙන් කරදිය ගලා ඒම වැළැක්වීමට ස්ථිර ක්‍රමයක් නැති වීම නිසා කොළඹ දිස්ත්‍රික්කයේ ජල පාරිභෝගිකයන්ගෙන් සියයට 60 කට පමණ ජලය ලබා දීම දැන් අඩපණ වී තිබේ .
කොළඹ නගරයට වැඩි වශයෙන්ම ජලය සපයන අඹතලේ පවිත්‍රාගාරයෙන් දිනකට ජලය ගැලුම් කෝටි 10 ක් පමණ පිරිපහදු කරයි .
මේ අනුව කොළඹ දිස්ත්‍රික්කයේ මුළු ජල පාරිභෝගිකයන්ගෙන් සියයට 60 කටම දවස පුරාම ජලය ලබා දීමට ජාතික ජලාප්‍රවාහන හා ජලසම්පාදන මණ්ඩලයට අපහසු වීම නිසා එම පාරිභෝගියෝ දැඩි අපහසුතාවකට ලක් වී සිටිති .
අඹතලේ ජල පවිත්‍රාගාරයට 3 වැනිදා අලුයම සිට විශාල වශයෙන් කරදිය ගලා එන බවත් , දැනට පවතින වියළි කාලගුණය නිසා කැලණි ගඟේ ජල මට්ටම අඩු වීම මීට ප්‍රධාන හේතුව බවත් , අඹතලේ ජල පවිත්‍රාගාරයේ නියෝජ්‍ය සාමාන්‍යාධිකාරී රංජිත් පෙරේරා මහතා කියයි .
මේ අනුව වැඩිපුර කරදිය එන අවස්ථා වලදී යම් කාලයක් තුළදී ජල පවිත්‍රාගාරයට ජලය ගැනීම නවතා දමනු ලැබේ .
කරදිය මිශ්‍ර ජලය පානය කිරීම අපහසුවීමත් , කරදිය ජලය නළ මාර්ග තුළට ගිය විට එම නළ ඉක්මනින් දිරාපත් වීමට ඉඩ තිබීමත් නිසා කරදිය අඩු වන තුරු හෝ ඉහළින් මිරිදිය ගලා එනතුරු පැය කීපයක් හෝ ජලය කැපීමට සිදු වී ඇත .
එමෙන්ම ලුණු මිශ්‍ර ජලය පිරිසුදු කිරීමේ පහසුකමද ශ්‍රී ලංකාවේ නැත .
මේ නිසා ජලය කැපීම හැර ;වන විකල්පයක් නැත .
කොළඹ නගරයේ ජනතාවට කලටුවාව හා ලබුගම ජලාශ වලින් පමණක් ජලය ලබා දීම අපහසු නිසා 1966 දී අඹතලේ ජල පවිත්‍රාගාරය හා පොම්පාගාරය කැලණි ගඟට යාබදව පිහිටුවා තිබේ .
මෙහි ඇති පැරැණි පවිත්‍රාගාරය නව පවිත්‍රාගාරය යන දෙකම මගින් ජලය පවිත්‍ර කිරීම පැය 24 තුළදීම සිදු කරනු ලැබේ .
කැලණි ගඟේ මෝය කටේ සිට කිලෝමීටර් 10 - 12 ක් දුරින් මෙම පවිත්‍රාගාරය පිහිට වනු ලැබුවේද කරදිය මිශ්‍ර වීම වැළැක්වීම පිණිසය .
දැන් පවිත්‍රාගාරයත් මෝයත් අතර ප්‍රදේශයේ ලී මෝල් විශාල සංඛ්‍යාවක් පිහිටා තිබේ .
මෙම ලී මෝල් වල ලී කුඩු ඇතුළු අපද්‍රව්‍ය වලින් මේ ප්‍රදේශයේ කැලණි ගඟ ගොඩ වී ඇති අතර අපද්‍රව්‍යයත් රොන්මඩත් නිසා මෝය කටේ ප්‍රමාණයද අඩු වී තිබෙන බව මධ්‍යම පරිසර අධිකාරිය කළ අධ්‍යයනයකදී හෙළි වී ඇත .
මේ අතර අඹතලේට ඉහළින් කඩුවෙල හංවැල්ල යන ප්‍රදේශ දක්වා කැලණි ගඟේ වැලි ගොඩ දැමීම ඉවක් බවක් නැතිව සිදු කරගෙන යයි .
මේ නිසා මේ ප්‍රදේශයේ කැලණි ගඟේ ගැඹුර වැඩි වී වළවල් සෑදී ඇත .
මේ කාලසීමාවේ පවතින නියඟය නිසා ගඟට උල්පත් වලින් ද ජලය නොලැබේ .
ඊට අමතරව ගඟේ ඉහළ පිහිටි කාසල්රි හා මාඋස්සාකැලේ ජලාශ වලින් වැඩි ජලය ද මේ ගඟට නිකුත් කිරීම මේ දින වල සිදු නොකෙරේ .
ඒ ජල විදුලි නිපදවීමට ද මේ දින වල ජල හිඟයක් පැවතීම ඊට හේතුවයි .
පසළොස්වක හා අමාවක දින වල දී පවතින , හඳේ ආකර්ෂණය වැඩි වීම නිසා මුහුදේ සිට ගංගා තුළට වඩදිය ඒම නිරන්තරයෙන් ම සිදු වේ .
6 වැනි දා සෙනසුරාදා පසළොස්වක පෝය යි .
ඒ අනුව බ්‍රහස්පතින්දා සිට ම කැලණි ගඟේ වඩදිය ඔස්සේ කරදිය ගඟ තුළට ඒම වේගවත් විය .
අඹතලේට පහළ ජල මට්ටම ඉහළ යාමත් අඹතලේට ඉහළ ජල මට්ටම ඉහත පෙන්වා දුන් හේතු නිසා පහත බැස තිබීමත් නිසා මෙම කරදිය ගලා ඒම පාලනය කර ගත නොහැකි මට්ටමට සිදු විය .
මේ අනුව අඹතලේ ජල පවිත්‍රාගාර ප්‍රදේශයේ ජල මට්ටම මුහුදු මට්ටමට වඩා අඟලක් දක්වා අඩු වූ අවස්ථා ද තිබිණි .
1992 දී ද පැවැති උග්‍ර නියඟ තත්ත්වයක් ඇති වූ අවස්ථාවේ දී ද මෙවැනි කරදිය ගලා ඒමක් සිදු විය .
ඒ අවස්ථාවේ දී සිදු වී ඇත්තේ කරදිය ගලා ඒම නිසා පැය 1 විනාඩි 30 ක පමණ කාලයක් පවිත්‍රාගාරයේ වැඩ කටයුතු නතර කිරිමට සිදු වීම පමණි .
මෙවර කරදිය ගලා ඒම නිසා 3 වැනි දා පැය 6 ක් ද 4 වැනි දා පැය 8 ක් ද ජල පවිත්‍රාගාරයේ වැඩ කටයුතු නතර කිරීමට සිදු විය .
මණ්ඩලය පවසන පරිදි ඉදිරියේ දී තවත් දින කීපයක් මෙම තත්ත්වය පැවතීමට ඉඩ ඇත .
කැලණි ගඟ ඉහළට වර්ෂාවක් ලැබුණහොත් හෝ කාසල්රි හා මාවුස්සාකැලේ ජලාශ වලින් ජලය කැලණි ගඟට මුදා හැරියහොත් මෙම ප්‍රශ්නය තාවකාලිකව විසඳෙනු ඇත .
මෙම ප්‍රශ්නයට තාවකාලික පිළියමක් ලෙසට 1992 දී පැවති නියඟ කාලයේ දී අඹතලේ ජල පවිත්‍රාගාරයට පහළින් කරදිය ඒම වැළැක්වීමට වැලි වේල්ලක් ඉදිකිරීම ආරම්භ කරන ලදී .
අඩි 12 පහළට වැලි කොට්ට දමා ඉදි කිරීම අරඹා තිබූ මේ තාවකාලික වේල්ල මුල් කාලයේ දී ඉදි කර තිබුණේ අඩි 10 - 12 ක් උසට ය .
ඒ මගින් කරදිය ගඟ තුළට ගලා ඒම අඩු වූ අතර ගඟේ සැඩ පහර නිසා කරදිය පවිත්‍රාගාරයට ඒම ද වළක්වයි .
එසේ වුවත් මාර්තු 3 වැනි දා රාත්‍රියේ දී මේ වැලි වේල්ලට ඉහළින් විශාල කරදිය ධාරිතාවක් ජල පවිත්‍රාගාරය දෙසට ගලා ආවේ ය .
ඒ අනුව සියයට 6 ක කරදිය ප්‍රමාණයක ජල පවිත්‍රාගාරයේ ජලයට එකතු විය .
දැන් කොළඹ ජලයේ ඇති අමුතු රසට හේතුව එයයි .
ඊට පසු වහා ම ජල පවිත්‍රගාරයේ කටයුතු නතර කරන ලදී .
යළි ජලය දීම ආරම්භ කළේ 4 වැනි දා පෙරවරු 9 ට පමණ ය .
එහෙත් යළි කරදිය ගලා ඒම නිසා 4 වැනි දා දහවල් 12 . 30 ට පමණ ජලය පවිත්‍ර කිරීම නවත්වන ලදී .
පසුව කාසල්රි හා මුවුස්සාකැලේ ජලාශ වලින් ගඟට ජලය මුදාහැරීමෙන් පසු 4 වැනි දා රාත්‍රි 8 . 30 පමණ සිට යළි අඹතලේ ජල පවිත්‍රාගාරයේ කටයුතු ආරම්භ කළත් එය පැය දෙකකින් නතර කිරීමට සිදු විය .
කරදිය මට්ටම වැඩි වූ විට හෝ ගඟේ මිරිදිය මට්ටම අඩු වූ විට යළි පවිත්‍රාගාරයේ කටයුතු නැවැත්වීමට සිදු වන බව මණ්ඩලයේ සහකාර සාමාන්‍යාධිකාරි ( නිෂ්පාදන ) රංජිත් පෙරේරා මහතා කියයි .
මේ ජලය කපන වේලාව හරියට ම කීමට අපහසු බව ද ඔහු කීය .
කෙසේ වුවත් ඒ ජලය කපන අවස්ථා වල දී කලටුවාව හා ලබුගම ජලාශ වල ජලයෙන් සුළු ප්‍රමාණයක් ජල පාරිභෝගිකයන් සියල්ලට ම ලබා දීමට පියවර ගෙන ඇත .
මෙම කරදිය ගලා ඒම පවිත්‍රාගාරය අසලට ගලා ඒම වැළැක්වීමට තාවකාලික පිළියමක් ලෙස පවිත්‍රාගාරයට පහළින් ඇති 1992 සකස් කළ වැලි වේල්ල යළි ප්‍රතිසංස්කරණය කර උස් කිරීමට දැන් මණ්ඩලය ලහි ලහියේ කටයුතු කරයි .
අඩි 400 ක් පළලට ගඟ පතුලේ සිට අඩි 16 ක් පමණ ඉහළට වේල්ල ඉදි කළ යුතුව ඇත .
එය ලෙහෙසි පහසු කාර්යයක් නොවේ .
ඒ සඳහා දැන් මණ්ඩලය සේවකයන් 30 ක ගේ පමණ සහාය ඇතිව වේගවත් වැඩ සටහනක් ක්‍රියාත්මක කරයි .
කෙසේ වුවත් මෙයට ස්ථිර විසඳුම වනුයේ ජල පවිත්‍රාගාරයට පහළින් ස්ථිර වේල්ලක් ඉදි කිරීමයි .
ජල සම්පාදන මණ්ඩලයේ සහකාර සාමාන්‍යාධිකාරී රංජිත් පෙරේරා මහතා පවසන පරිදි මේ සඳහා අවශ්‍ය සැලසුම් කාලයකට පෙර සකස් කර ඇත .
කැලණි ගඟේ ජල මට්ටම අඩු වැඩි අවස්ථා වල දී ඊට අනුරූප වන පරිදි මේ වේල්ල මගින් ජලය පහළට යෑම හෝ ඉහළට ඒම පාලනය කළ හැකි ය .
ලෝකයේ ඇති නව තාක්ෂණික ක්‍රමයක් මත හුළං පිරවූ බැලුනයක් ආධාරයෙන් මේ වේල්ලේ මට්ටම උස් පහත් වීම සිදු වේ .
මේ වේල්ල ඉදිකිරීමේ කටයුතු වලට මධ්‍යම පරිසර අධිකාරියෙන් දැනට වසර කීපයක සිට අවසර ඉල්ලා ඇතත් මෙම අවසර දී නොමැති බව මණ්ඩලය කියයි .
මේ පිළිබඳව අපි මධ්‍යම පරිසර අධිකාරියේ නියෝජ්‍ය අධ්‍යක්ෂ ජනරාල් රමණි ඇල්ලේපොළ මහත්මියගෙන් විමසූ විට ඇය කීවේ මීට අදාළ පාරිසරික ඇගැයීම් වාර්තාව සකස් කර අවසන් බවයි .
එය මේ මස 20 වැනි දා පවත්වන විශේෂ උපදේශක සභාවකට ඉදිරිපත් කරන බවත් එය අනුමත වුවත් මේ වේල්ල ඉදි කිරීමට වසර 2 - 3 ක් ගත වන බවත් ඇය කීවා ය .
කරුණු කෙසේ වුවත් ලක්ෂ ගණනක් ජනතාව අපහසුතාවට ලක් වන මේ ප්‍රශ්නය ස්ථිරසාරව විසඳීමට යම් විධිමත් වැඩපිළිවෙළක් ඉක්මනින් සකස් කිරිම අත්‍යාවශ්‍ය බවත් අපිත් අවධාරණය කරමු .
ජලය අරපිරිමැස්මෙන් පාවිච්චි කිරීම කාලීන අවශ්‍යතාවක් බව ද පෙන්වා දීමට කැමැත්තෙමු .
නිහාල් පී . අබේසිංහ ඡායාරූප - ඉරේෂා වඩුගේ කැලණි ගඟේ වැලි කොට්ට වලින් තාවකාලික වේල්ලක් ඉදි කරන අයුරු .
ඊට අවශ්‍ය වැලි පාරු වලින් ගඟ මැදට ගෙන ගොස් තිබූ අයුරු .
නැගෙනහිර පළාතේ දේශපාලන ඝාතන පිළිබඳ වාර්තා .
" නැගෙනහිර පළාතේ දේශපාලන ඝාතන සම්බන්ධයෙන් චෝදනා එල්ල වන්නේ මට වුණත් ඒ සියල්ල සිදු වන්නේ මගේ අනුදැනුමෙන් තොරවයි .
" ඔහු කතාව ඇරඹුවේ එසේය .
" මේ ඝාතන සියල්ල සිදු වන්නේ එල් . ටී . ටී . ඊ සංවිධානයේ බුද්ධි අංශ නායකයා වන පොට්ටු අම්මාන්ගේ නායකත්වයෙන් .
" කෙසේ වුවත් තමා එල් . ටී . ටී . ඊ . සංවිධානයෙන් ඉවත්ව වෙනම ක්‍රියාත්මක වීමත් සමඟ ඔවුන්ගේ එම ප්‍රචණ්ඩ ක්‍රියා බොහෝ දුරට පාලනය වනු ඇතැයි ද ඔහු තම විරෝධය පළ කළේය .
එහෙත් ආරක්ෂක අංශ තවමත් මේ දෙස බලන්නේ ඉතා ප්‍රවේසමෙනි .
මෙවැනි අවස්ථා වලදී කිසිදු පාර්ශ්වයක් සම්බන්ධයෙන් විශේෂත්වය නොදැක්විය යුතු බව ඔවුන්ගේ ස්ථාවරය වී තිබේ .
මේ බෙදීම ඉදිරියේදී කෙබඳු මුහුණුවරකින් වර්ධනය වේදැයි අනාවැකි පළ කිරීම කල් වැඩි බව ඔවුන්ගේ අදහසයි .
කෙසේ වුවත් දිගුකාලීනව උතුරු නැගෙනහිර අර්බුදය විසඳීම සම්බන්ධව මෙන්ම කෙටිකාලීනව ඉදිරියේ පැවැත්වෙන පාර්ලිමේන්තු මැතිවරණය සම්බන්ධයෙන්ද මෙම ගැටුම තීරණාත්මක ලෙස බලපාන බව දේශපාලන විචාරකයන්ගේ අදහස වී තිබේ .
මැතිවරණය සම්බන්ධයෙන් විවිධ ජනමත සමීක්ෂණ පවත්වන අය මෙන්ම විවිධ අනාවැකි පළ කරන අය ද මේ දින වල හිඟ නැත .
එජාපයේ ප්‍රචාරක කටයුතු ආසන මට්ටමින් ඇරඹෙයි .
එහෙත් එක්සත් ජාතික පක්ෂය කෙබඳු විවේචන සහ විරෝධතා මධ්‍යයේ වුවද තම ප්‍රචාරක කටයුතු රට පුරා මැතිවරණ කොට්ඨාස මට්ටමින් මේ වන විට අරඹා තිබේ .
පසුගියදා රත්නපුර දිස්ත්‍රික්කයේ කලවාන මැතිවරණ කොට්ඨාසයේ පැවති මහජන රැලියකට සහභාගි වූ රනිල් වික්‍රමසිංහ මහතා කතාව ආරම්භ කළේ මෙයින් දෙවසරකට පෙර පැවති පාර්ලිමේන්තු මැතිවරණ සටනේ පතාක යෝධයකු වූ ගාමිණි අතුකෝරල මහතා සිහිකරමිනි .
" රත්නපුරට පතාක යෝධයකු වූ දිවංගත ගාමිණි අතුකෝරල මහතා අද ජීවතුන් අතර නැතත් එතුමා මේ රටටත් එක්සත් ජාතික පක්ෂයටත් කළ සේවය අපට කිසි දිනක අමතක කළ නොහැකියි .
මේ මැතිවරණ ව්‍යාපාරයේ එතුමා නැතත් එතුමාගේ ආශීර්වාදය අපට ලැබෙන බව නියත යැයි ද රනිල් වික්‍රමසිංහ මහතා එහිදී පැවසීය .
පසුගිය මැතිවරණය සමග සසඳා බලන විට දක්ෂ බහුජන සංවිධායකයකු වූ ගාමිණි අතුකෝරල වැනි අයකු නැතිකමේ අඩුව මේ මැතිවරණයේදී එජාපය තදින්ම දැනෙන්ට පටන් ගෙන තිබේ .
කෙසේ වුවත් මේ මැතිවරණ සටනේ ප්‍රධාන සටන් පාඨය බවට එජාපය පත් කර ගෙන ඇත්තේ සාම සටන් පාඨයයි .
චන්ද්‍රිකා බණ්ඩාරනායක කුමාරතුංග ජනාධිපතිනිය දෙවතාවක්ම සාම සාකච්ඡා ආරම්භ කළා .
එහෙත් එම සාකච්ඡා වැඩිදුර ගියේ නැහැ .
මෙවර ශ්‍රී . ල . නි . ප . , ජ . වි . පෙ . සංවිධානය සාම සාකච්ඡා ඇරඹීමට පෙරම ආරවුලක් ඇති කර ගෙන .
ඒ නිසා ඒ අයට සාමය උදා කර දීමේ හැකියාවක් නෑ .
සාමය ඇති කළ හැක්කේ එජාපයට පමණයි .
" යන ප්‍රකාශය රනිල් වික්‍රමසිංහ මහතා බොහෝ විට කරන ප්‍රකාශයකි .
පසුගියදා හොරණ පැවති රැස්වීමකදී ද ඔහු මේ බව කියා සිටියේය .
ඉතින් අපි පටන් ගත්තු සාකච්ඡාවක් පහුගිය අප්‍රියෙල් මාසෙ බිඳ වැටුණා නේද? අගමැතිතුමාගේ කතාව යන අතරම වේදිකාවේ සිටි පළාත් සභා මන්ත්‍රීවරයකු හිටපු මන්ත්‍රීවරයකුගෙන් ප්‍රශ්න කළේය .
මන්ත්‍රීතුමා ද යන්තම් සිනාසී නිහඬ වූවා මිස වෙනත් ප්‍රතිචාරයක් දැක්වූවේ නැත .
ප්‍රභාකරන්ගේ ඉල්ලීම කරුණා ඉවත දමයි .
යුද්ධයේ වැඩිම ජීවිත හානි සහ විනාශයන් අත් විඳින්නේ නැගෙනහිර දෙමළ තරුණයන් වුවද එහි ප්‍රතිලාභ භුක්ති විඳින්නේ උතුරේ එල් . ටී . ටී . ඊ . නායකයන් බව නැගෙනහිර එල් . ටී . ටී . ඊ . කාඩර්වරුන් වැඩි දෙනකුගේ විවේචනය වී තිබේ .
පසුගිය දිනක නැගෙනහිර පළාතෙන් දහසක සන්නද්ධ පිරිසක් උතුරට එවන ලෙස ප්‍රභාකරන් ඉල්ලා සිටි විට කරුණා එම ඉල්ලීම ප්‍රතික්ෂේප කර ඇත්තේ " අපි යුද්ධ කළාට , සංවිධානයේ සියලු වරප්‍රසාද භුක්ති විඳින්නේ උතුරේ සිටින නායකයන් බව කියමිනි .
එල් . ටී . ටී . ඊ . නායකත්වය විවේචනය කිරීමෙන් නොනැවතුනු කරුණා මේ වන විට නැගෙනහිර පළාතේ එල් . ටී . ටී . ඊ . කාඩර්වරු සමග වෙනම බළකායක් ලෙස කටයුතු කිරීමට ද තීරණය කර ඇත .
එපමණක් නොව ඔහු නෝර්විජියානු සටන් විරාම නිරීක්ෂණ කමිටු ප්‍රධානි පුරාඩෙව් ද අමතා උද්ගත වී ඇති නව තත්ත්වය පිළිබඳව තම ස්ථාවරය පැහැදිලි කර ඇත .
" නැගෙනහිර පළාතේ ඝාතන සිදු වන්නේ තම අනුදැනුමකින් තොරව බව " ඔහු එහිදී පැහැදිලි කර ඇත .
එල් . ටී . ටී . ඊ . සංවිධානයෙන් ඉවත් වී වෙනම බලවේගයක් ලෙස ක්‍රියා කළත් මම සටන් විරාම ගිවිසුම ආරක්ෂා කරනවා ' යැයි ද ඔහු සටන් විරාම නිරීක්ෂණ කමිටු ප්‍රධානියාට දැනුම් දී ඇත .
එපමණක් නොව මේ වන විට ඔහු මෙරට ආරක්ෂක අංශ ප්‍රධානියකුද අමතා තමන්ගේ ස්ථාවරය පැහැදිලි කර ඇත .
ඒ වන විටත් ආරක්ෂක අංශ වලට මෙම ගැටුම පිළිබඳ යම් තොරතුරු ලැබී තිබුණ ද එහි සැබෑ තත්ත්වය පැහැදිලි වුණේ කරුණාගේ ප්‍රකාශයෙන් පසුවය .
ඔහුට අවශ්‍යව තිබුණේ තමා සම්බන්ධයෙන් ප්‍රචාරය වෙමින් ඇති සාවද්‍ය තොරතුරු නිවැරැදි කිරීමටය .
ටෙලිකොම් අධ්‍යක්ෂ මණ්ඩලය ඉවත් කිරීම ගැන රණවිරාජාගේ විරෝධය .
මේ අතර ටෙලිකොම් ආයතනයේ අධ්‍යක්ෂ මණ්ඩලය වෙනස් කිරීම සම්බන්ධයෙන් භාණ්ඩාගාර ලේකම් චරිත රත්වත්ත මහතා ගෙන ඇති තීරණයට අමාත්‍යාංශ ලේකම් තිලක් රණවිරාජා මහතා තම විරෝධය පළ කළේය .
ටෙලිකොම් සභාපති තිලංග සුමතිපාල මහතා එම ධූරයෙන් ඉවත් කිරීමත් සමග ආනන්ද ගුණතිලක මහතා ද අධ්‍යක්ෂ මණ්ඩලයෙන් ඉවත් කිරීමට චරිත රත්වත්ත තීරණය ගෙන තිබිණි .
තිලංග සුමතිපාල ඉවත් කිරීම පිළිගත හැකි වුවත් ආනන්ද ගුණතිලක අධ්‍යක්ෂ ධූරයෙන් ඉවත් කිරීම තමාට පිළිගත නොහැකි බව ලේකම්වරයාගේ අදහස විය .
අවසානයේ මේ පිළිබඳ තීරණය ගැනීමට කොටස් හිමි සාමාජිකයන් සියලු දෙනා කැඳවීමට සිදු විය .
මෙරට පිළිගත් ව්‍යාපාරික ප්‍රජාව සහ ප්‍රභූ සමාජය නියෝජනය කළ නියෝජිත සභාවක් වූ මෙහිදී බහුතරයගේ විරෝධය චරිත රත්වත්ත වෙත එල්ල විය .
" වැඩිම වුණොත් තව මාසයයි ඉන්නෙ .
ඒ ටිකට ඇයි මේ විකාර කරන්නෙ ? බහුතර සාමාජිකත්වයෙන් ලැබුණේ එවැනි ප්‍රතිචාරයකි .
වැඩි කොටස් ප්‍රමාණයක් හිමි මහා භාණ්ඩාගාරයෙහි නියෝජිතයා වශයෙන් මෙහිදී චරිත රත්වත්තගේ තීරණය පිළිගැනීමට බහුතර සාමාජිකත්වයට සිදු වුව ද එම සභාව නියෝජනය කළ බහුතර ව්‍යාපාරික ප්‍රජාවගේ විරෝධය හමුවේ චරිත රත්වත්ත මහතා බෙහෙවින් කලබලයට පත්ව සිටිනු දක්නට ලැබිණි .
බැලූ බැල්මට ඔහු එම විරෝධය තේරුම් ගෙන තිබුණේ තම පක්ෂයට එරෙහිව නැගුනු විරෝධයක් වශයෙනි .
සභාවෙහි සිටි එක් ප්‍රසිද්ධ ව්‍යාපාරිකයකු මෙහිදී කියා සිටියේ , චරිත රත්වත්ත මහත්තයා මෙතන හැසිරුණේ යූ . ඇන් . පී . සභාපතිවරයා විදියට මිසක භාණ්ඩාගාර ලේකම් වගේ නොවෙයි .
' යනුවෙනි .
මෙම සභාවෙන් එල්ල වූ විරෝධය අද ව්‍යාපාරික ප්‍රජාව තුළ ද එජාපයට එරෙහිව වර්ධනය වෙමින් තිබෙන විරෝධයෙහි ප්‍රකාශනයක් බව මෙම අවස්ථාවට සහභාගි වූ ව්‍යාපාරිකයන් අතර කතා බහට ලක් වූ කරුණක් විය .
ආතර් සී . ක්ලාක්ගෙන් ජනාධිපතිනියට වීඩියෝ ජංගම දුරකතන ඇමතුමක් .
ඒ අතර ආතර් සී ක්ලාක් මහතා මීට වසර පහකට පෙර ජනාධිපතිතුමිය සම්බන්ධයෙන් පළ කර ඇති අනාවැකියක් පිළිබඳව ද යළි අවධානය යොමු වූ අවස්ථාවක් පසුගිය දිනක උදා විය .
දිනය පසුගිය 02 දාය .
ශ්‍රී ලංකාවේ සන්නිවේදන ඉතිහාසයෙහි ඓතිහාසික අවස්ථාවක් සනිටුහන් කරමින් වීඩියෝ ජංගම දුරකතන සේවාවක් ආරම්භ කිරීමේ උත්සවය ආතර් සී ක්ලාක් මහතාගේ ප්‍රධානත්වයෙන් මෙදිනට යෙදී තිබිණි .
ඩයලොග් ජී . එස් . එම් . සමාගම ශ්‍රී ලංකාවේ මුල් වරට ආරම්භ කළ මෙම වීඩියෝ ජංගම දුරකතන සේවාව ආරම්භ කරමින් ආතර් සී . ක්ලාක් මහතා ප්‍රථම දුරකථතන ඇමතුම ලබා ගත්තේ චන්ද්‍රිකා බණ්ඩාරනායක ජනාධිපතිනියටය .
මෙම ඓතිහාසික අවස්ථාවට සහභාගි වී සිටි මාධ්‍යවේදියකුගේ සිහියට එක්වරම නැගුනේ මීට වසර පහකට පෙර ආතර් සී . ක්ලාක් මහතා ජනාධිපතිතුමිය සම්බන්ධයෙන් පළ කර ඇති අනාවැකියකි .
නව සහශ්‍රකය උදා වීම නිමිත්තෙන් 1999 වසරේ පළ කරන ලද ඒෂියා වීක් අන්තර් ජාතික සඟරාවේ විශේෂ කලාපයට නව සහශ්‍රකය වෙනුවෙන් තම අනාගතවාදී කල්පිතයන් ඉදිරිපත් කරන ලෙස ක්ලාක් මහතාට විශේෂ ඇරයුමක් ලැබිණි .
ඒ අනුව 2001 න් ඔබ්බට යන මැයෙන් එම සඟරාවෙහි කවරයේ කතාව සම්පාදනය කළ ක්ලාක් මහතා 2007 වසරේදී චන්ද්‍රිකා බණ්ඩාරනායක කුමාරතුංග මැතිනිය ශ්‍රී ලංකාවේ සාමය ඇති කිරීම වෙනුවෙන් නොබෙල් සාම ත්‍යාගය දිනා ගන්නා බව සඳහන් කළේය .
වර්ධනය වෙමින් තිබෙන නව දේශපාලන තත්ත්වයන් තුළ එම අනාගතවාදි කල්පිතය සැබෑ වීමට තිබෙන ඉඩකඩ පිළිබඳ එම මාධ්‍යවේදීන් අතර පුළුල් කතා බහක් ඒ අතර ආරම්භ විය .
ජනාධිපතිනිය සම්බන්ධ අනාවැකිය ඉදිරිපත් කරද්දී ක්ලාක් මහතා ඒ සමග ඉදිරිපත් කළ තවත් අනාවැකි ගණනාවක්ම මේ වන විට සැබෑ වී තිබේ .
චිත්‍රාලය , සිත්තමට හපන් සිඟිති දෑත් .
සිතුවම් කලාව හා ඒකාත්මික වීම සියල්ලන්ට ම කළ හැකි කාර්යයක් නොවේ .
ඒ සඳහා සහජයෙන් උරුම කර ගන්නා ලද කුසලතාවය මෙන් ම ප්‍රාගුණ්‍යය ද අත්‍යාවශ්‍ය ය .
කුඩා අවදියේ සිට ම යම් කෙනෙක් සඳහා මේ ද්විත්වය ම ඒකරාශි වන්නේ නම් එය , අනාගතයේ දී අපූරු නිර්මාණ ශිල්පියකු බිහිවීමේ පදනම වැටීමට හේතු කාරක වනු ඇත .
කුඩා දරුවන් සහජයෙන් උරුම කර ගන්නා නිර්මාණ කෞෂල්‍යය තව තවත් ඔපමට්ටම් කරන කලා නිකේතනයක් පසුගිය දා අපට හමුවුණි .
මේ ශිල්ප නිකේතනය පුරා කුඩා දරුවන් කැන්වසය මත තෙලි තුඩින් සිත්තම් මවනු දක්නට ලැබුණි .
මේ කුඩා ළමයින් ගේ නිර්මාණ කෞෂල්‍යය ඔප මට්ටම් කිරීමට නිරතුරුව උපස්ථම්භක මවමින් ඔවුන් හා රැඳී සිටියේ සුවිනීතා ද අල්විස් චිත්‍ර ශිල්පිනියයි .
වයස අවුරුදු හතේ සිට දහසය දක්වා ළමයින් මේ කලායතනය තුළ සිතුවම් කලාව උගනිති .
දිය සායම් හා තෙල් සායම් භාවිතා කරමින් තෙලි තුඩ මෙහෙයවන ඔවුන් මේ මස 12 වැනි දා තම සිතුවම් රැගත් ප්‍රදර්ශනයක් ද පැවැත්වීමට නියමිත ය .
12 වැනි දා සිට 14 වැනි දා දක්වා පුරා දෙදිනක් ලයනල් වෙන්ඩ්ට් කලාගාරයේ දී ඔවුන් ගේ සිතුවම් දැක්ම ප්‍රදර්ශනය වනු ඇත .
" ලිට්ල් හෑන්ඩ්ස් ඔන් කැන්වස් " ලෙසින් නම් කර ඇති මේ ප්‍රදර්ශනය සඳහා කුඩා ළමයින් අට දෙනෙකු ( 08 ) ගේ සිතුවම් ඇතුළත්ය .
මේ ප්‍රදර්ශනය සඳහා චිත්‍ර ඉදිරිපත් කරන්නේ , චේතනා වික්‍රමසිංහ , අංජුනි පීරිස් , කියාරා වික්‍රමසිංහ , විහාරා විජේමුනි , රුමේෂ් විජේතුංග , දිනුක විජේසිංහ , ලසිත් ප්‍රනාන්දු , අයේෂා ඩෝල් යන දරුවන් විසිනි .
විවිධ තේමාවන් රැගත් සිතුවම් රැසක් මේ සඳහා ඔවුන් ඉදිරිපත් කර ඇත .
මෙකී දරුවන් ගේ නිර්මාණ කෞෂල්‍යය ඔප් නැංවීමේ ලා නිරන්තරයෙන් වෙහෙසවන සුවිනීතා ද අල්විස් මහත්මිය පාසල් කිහිපයක චිත්‍ර ශිල්පය ඉගැන්වූ ගුරුවරියකි .
චිත්‍ර කර්මයට කුඩා කල සිට ම ඇලුම් කළ ඇය , පාසල් බොහොමයක දහස් සංඛ්‍යාත සිසුවියන් ගේ නිර්මාණ ශක්‍යතාවය වැඩිදියුණු කිරීම සඳහා තම ශ්‍රමය වැය කර ඇත .
මෙම ප්‍රදර්ශනයේ ඇති සිතුවම් අලෙවියෙන් ලැබෙන මුදල් පුණ්‍ය කටයුතු සඳහා ලබා දීමට අදහස් කරන සුවිනීතා මහත්මිය , ඉදිරියේදීත් චිත්‍ර ශිල්පයට ඇලුම් කරන සුවහසක් දෙනා වෙනුවෙන් තම කාලය වැය කරන්නට නොපැකිලව ඉදිරිපත් වන බව පවසන්නී ය .
සුමුදු චතුරාණි ජයවර්ධන .
නෙළුම්විල , හාන්දුකන්දේ පුණ්‍යකර්මය .
රත්නපුර හාන්දුකන්ද පාසලේ ඉගෙනුම ලබන සිසු දරු දැරියනට මුහුණ දීමට සිදුව ඇති අමාරුකම් පිළිබඳ ව පසුගිය දා නොළුම්විලේ ආරංචියක් පළ ව තිබිණ .
අප ඥාතියකු වූ ගාල්ලේ වෙළෙඳ ව්‍යාපාරික ඊ . ඩබ්ලිව් . දියෝනිස් මහතා ගේ 41 වැනි ගුණ සමරු පිංකම වෙනුවෙන් මේ පාසල් දරු දැරියනට උදව් කළ යුතු යැයි අපි හිතා ගතිමු .
හාන්දුකන්ද ගම ගැන අපට වැටහීමක් නොවීය .
එහෙයින් අපි ශ්‍රී පාද අධිපති , සබරගමු පළාතේ ප්‍රධාන සංඝ නායක , නඳුන් රජ මහා විහාරාධිපති හඳපාන්ගොඩ විමල නා හිමියන් බැහැ දැක අදාළ කාරණය සැලකර සිටියෙමු .
උන්වහන්සේ සතුටින් සහයෝගය පළ කර සිටියහ .
උන්වහන්සේ ලබා දුන් සහායකයා ද සමඟ හාන්දුකන්දට ගිය අපි විදුහල්පතිවරයා ඔහු ගේ නිවෙසේ දී හමු වී පාසල් දරුවන ගේ අවශ්‍යතා ගැන සාකච්ඡා කර අවශ්‍ය දේ පිළිබඳ ලැයිස්තුවක් සකස් කර ගතිමු .
පාසලේ සියලු ම දරුවනට සහ ඔවුන් ගේ මාපියන්ට අවශ්‍ය දේ ඒ ලේඛනයේ සටහන් විය .
අභ්‍යාස හා චිත්‍ර පොත් , පෑන් , පැන්සල් , අඩිකෝදු , මකන කෑලි , පාට පැන්සල් , පැස්ටල් , කතන්දර පොත් , අධ්‍යාපන සෙල්ලම් බඩු , සපත්තු හා මේස් , සෙරෙප්පු , පාසල් නිල ඇඳුම් ආදිය ද , පාසලට සිතියම් පොත් , සී . ආර් . පොත් , කතා පොත් හා ක්‍රීඩා භාණ්ඩ ද , දරුවන ගේ පෝෂණය පිණිස ඔවුන ගේ මාපියන්ට සහල් , පරිප්පු , අල , ළූනු , සීනි , කිරිපිටි , තේකොළ හා වෙනත් දේ ද ඒ ලැයිස්තුවේ ලියැවිණි .
පසු දිනෙක මේ භාණ්ඩ ද පටවා ගෙන රිය දෙකකින් අප හාන්දුකන්දේ පාසලට යන විට විදුහල්පතිවරයා රැස්වීමක් සංවිධානය කර තිබිණ .
සිසු දරු දැරියන් , මාපියන් , ග්‍රාම සංවර්ධන සමිතියේ නිලධාරි මණ්ඩලය ඇතුළු ගම්වාසීහු ද ප්‍රාදේශීය ජනමාධ්‍යවේදියෙක් ද මේ සභාවේ සිටියහ .
සභාව දුටු අපට ඇති වූයේ සතුටකි .
ඔවුහු අප ආදරයෙන් පිළිගත්හ .
අපි පාසල් දරුවන්ට ද , පාසලට ද , මාපියන්ට ද තිළිණ පිරිනැමුවෙමු .
අනතුරුව සංග්‍රහයක් ද කළෙමු .
මිය ගිය පියාණන් වෙනුවෙන් සිදු කරන ලද මේ පුණ්‍ය කර්මයේ සියලු බර පැන දැරුවේ මව , දරු පිරිස හා පවුලේ ඥාතීන්ය .
මේ පුණ්‍යකර්මය වෙනුවෙන් මාර්ගෝපදේශකත්වය සහ සහයෝගය සැලසූ සියලු දෙනාට ම පිං දෙමි .
පවුලේ සියලු දෙනා වෙනුවෙන් රාජගිරියේ නාවල කොල්වින් හේමචන්ද්‍ර මහතා විසින් එවන ලද ලිපියක් ඇසුරිනි .
නෙළුම්විල , අතරමං වූ දරු පවුල .
අසරණ වූ මවක්මි .
දූ වරුන් තිදෙනකු සමඟ දිවි මඟ අතරමං ව සිටිමි .
දරුවන් කුඩා කල සැමියා අප හැර ගියේ ය .
එතැන් පටන් දරුවන් හදා වඩා ගත්තේ අමාරුවෙනි .
රැකියාවක් ද නොකළෙමි .
සිටියේ ද කුලී නිවෙස් වල ය .
කුලී නිවෙසෙහි කොටසක බෝඩිමක් පවත්වා ගෙන යමින් ලැබෙන මුදලින් පවුල නඩත්තු කිරීම මගේ පුරුද්ද විය .
අප දැන් සිටින නිවෙස අයිතිකරුවෝ ඉල්ලති .
වෙනත් ගෙයක් සොයා ගැනීමට මුදල් නැත .
අත ඇති මුදලින් අපට ජීවත් විය හැක්කේ ද මාසයක් , දෙකක් පමණි .
ඉන් පසු සිදු වන්නේ පාරට බැසීමට ය .
කරුණාකර අපට පිහිට වන්න ! එය පුණ්‍යකර්මයකි .
අනන්‍යතාව සඟවා පළ කරන ලෙස මව ඉල්ලා සිටී .
උදවු කිරීමට කැමති අයට අදාළ ලිපිනය නෙළුම්විලෙන් ලබා ගත හැකි ය .
429265 අමතන්න .
නෙළුම්විල , පැලක් මැකේ ගෙයක් හැදේ .
තන්තිරිමලේ සඳමල්එළිය ගම්වාසීන් ගෙවන්නේ දුෂ්කර ජීවිතයකි .
එය සැබවින් ම කටුක පරිසරයකි .
එක් පසෙක කොටි බිය ය .
දුප්පත්කම හැම තැනමය .
මෙහි වැසියන් බොහොමයකට ජීවත් වන්නට සුදුසු ගෙයක් දොරක් නැත .
වැඩි හරිය පැල්පත් ය .
සඳමල්එළිය ශ්‍රී පුෂ්පාරාම විහාරවාසී විහාරගම සංඝරතන හිමියන්ට ඒ කෙරෙහි ඇත්තේ හොඳ අවබෝධයකි .
මේ දුප්පත් ගැමියන්ට පිහිට වන්නැයි හිමියෝ ඇති නැති අයගෙනුත් , සංවිධානවලිනුත් ඉල්ලා සිටිති .
කොළඹ නගර සභා නාගරික කර්මාන්ත ශාලාවේ නිලධාරීන් පිරිසක් වන අපට ද මේ ගමේ සත් කාර්යයකට උර දෙන්නට හැකි වූයේ එමඟිනි .
සඳමල්එළියේ සුනිල් සිය දරු පවුල හා ජීවත් වූයේ පුංචි පැලක ය .
අපි ඔහුට උදවු කළෙමු .
අප දෙගොල්ලන් ගේ ම මහන්සියෙන් ඔහුට හොඳ ගෙයක් තැනිණ .
සුනිල්ලා අද මේ නිවහනේ සතුටින් වෙසෙති .
එය අපට ද ලොකු සතුටකි .
මේ මාහැඟි කාර්යයට විවිධාකාරයෙන් දායක වූ විහාරගම සංඝරතන හිමියන් ඇතුළු සියල්ලන්ට මෙසේ උපහාර පුදමි .
ලේක්හවුසියේ වාණිජ මුද්‍රණ අංශයේ සී . එන් . පොන්සේකා මහතා විසින් ලියන ලද ලිපියක් ඇසුරිනි .
නෙළුම්විල , පුතු නොවූ පුතු .
යෞවනයකු වූ නිමල් රාජ්‍ය ආයතනයකට ආරක්ෂාව සැපයූ පෞද්ගලික ආරක්ෂක ආයතනයක ආරක්ෂක නියාමකයකු ලෙස කටයුතු කළේය .
දිනක් ආයතන ප්‍රධානියා ගේ නිල නිවෙස අසල රාත්‍රි සේවයේ යෙදී සිටිය දී පොතක් බලමින් සිටියේය .
' මොකද කරන්නෙ? ' නිමල් උඩ ගොස් බිම වැටුණේය .
ඔහු ඉදිරියේ වූයේ ආයතන ප්‍රධානියා ය .
' සර්! සර්! මම - මම - මේ - පාඩම් කරනවා ' බියට පත් නිමල්ට ගොත ගැසිණි .
ප්‍රධානයා නිවුණු ස්වරූපයෙන් ප්‍රශ්න කළේය .
නිමල් සිය කතාව කීවේය .
නිමල් ගේ පියා බීමෙන් ම මිය ගොස් තිබිණි .
මව දස දුක් විඳ පුතුට ඉගැන්වීය .
නිමල්ට සරසවි යාමට අඩු වූයේ ලකුණු දෙකකි .
' ඒ හින්ද සර් , මං ආයෙත් විභාගෙට පෙනී හිටින්ඩ පාඩම් කරනව! අම්ම හම්බ කරන දේ ජීවත් වෙන්ඩ මදි හින්දයි මාත් මේ රස්සාව කරන්නෙ! ' ප්‍රධානයා ආපසු ගියේය .
සිය විශ්වාසවන්තයකු මගින් ඔහු නිමල් කී දෙයෙහි සත්‍යාසත්‍යතාව සොයා බැලුවේය .
සියල්ල සැබෑ වූයේය .
නිමල් රාත්‍රි සේවයේ යෙදෙන දිනවල ඔහු තම නිල නිවෙස අසල සේවයේ යොදවන්නැ ' යි ප්‍රධානයා නියෝගයක් නිකුත් කළේය .
ඔහු එසේ කළේ නිමල්ට පාඩම් කිරීමට අවස්ථාව ලබා දෙනු පිණිස ය .
නිමල් ඊළඟ වාරයේ විභාගයෙන් සමත් වූයේය .
සතුටට පත් වූ ආයතන ප්‍රධානයා නිමල් ගේ සරසවි දිවියේ බර පැනට ලෝකයාට රහසේ ම උර දුන්නේ ය .
සරසවි දිවිය නතර කළ නිමල් ඉන් පිට වූයේ උපාධිධරයකු සේ ය .
ඔහුට රැකියාවක් ද ලැබිණ .
නිමල් තමන්ට උදව් කළ ප්‍රධානයා බැහැදැකීමට නිතර - නිතර ගියේය .
යන්නට බැරි වූ අවස්ථාවක දුරකථනයෙන් සුව දුක් විමසීය .
හදිසියේ ම ප්‍රධානයා හෘදයාබාධයකින් මිය ගියේය .
ඉන් මහත් සේ කම්පාවට පත් නිමල් ප්‍රධානයා ගේ අවමඟුල් කටයුතු වලට උර දී සහයෝගය දැක්වීය .
සත් දින දානයෙන් පසු මිය ගිය සිය ප්‍රධානයා ගේ බිරියට කනගාටුව ප්‍රකාශ කළ නිමල් ආපසු යන්නට සූදානම් වූයේය .
' පොඩ්ඩක් ඔහොම නවතින්ඩ පුතේ ! ' නිමල් ඉස්සූ පය ආපසු ගත්තේය .
ගෙතුළට ගිය ප්‍රධානයා ගේ බිරිය ලිපි ගොනුවක් රැගෙන නිමල් ඉදිරියට ආවාය .
' මේක තියා ගන්ඩ ' ' මොකක්ද මැඩම් මේ ? ' ' තෑගි ඔප්පුවක්! ' ' තෑගි ඔප්පුවක්? මට තේරෙන්නෑ මැඩම්? ' ' පුතා දන්නවනෙ අපිට දරුවො නෑ කියල! ඒ හින්ද මගෙ මහත්තය එයාගෙ ඔක්කොම දේපොළ මට ජීවිත බුක්තිය තියල පුතාට ලියල ! පුතා මේක තියාගන්ඩ ! ' නිමල් තෑගි ඔප්පුව දෑතට ගත්තේ කඳුළු කැට පිස ගනිමිනි .
කුලියාපිටියේ පහළ කළුගමුවේ කපිල ජයවිලාල් හේරත් මහතා විසින් එවන ලද ලිපියක් ඇසුරිනි .
රිය අනතුරින් මිය ගිය මව අසල දස දිනකට පසු දුව පණපිටින් .
ලොස් ඇන්ජලීස් හිදී , රිය අනතුරකින් මව මිය යාමෙන් දින දහයකට පසු ඇගේ පස් හැවිරිදි දියනිය පණපිටින් සොයා ගැන්මට ඔවුන්ගේ ඥාතීන් සමත් වූ බව කියැවෙන පුවතක් දකුණු කැලිෆෝනියාවෙන් වාර්තා වේ .
ද . කැලිෆොර්නියානු කතරේදී මෙම කාන්තාව මිය යාම සම්බන්ධයෙන් පොලිසියට චෝදනා එල්ල වී ඇත්තේ කාර්ය මණ්ඩලයේ හිඟකම හුවා දක්වමින් එම අනතුර ගැන පොලිසිය නොතකා හැරීම නිසාය .
අධිවේගී මගට සමාන්තරව දුම්රිය මගක අලුත්වැඩියා කටයුතු වල නියැලි කම්කරුවෙකු විසින් අධිවේගී මාවතින් විසිවී අගලකට පෙරැලී තිබුණු රිය දැක ඇත .
විමසීමේදී පස් හැවිරිදි රූබි හා මිය ගොස් සිටි ඇගේ 26 හැවිරිදි මව නෝර්මා ඔහුට සොයා ගත හැකිව තිබේ .
ඉකුත් අප්‍රියෙල් 4 දා සිට ඔවුන් ආගිය අතක් සොයා ගත නුහුණු ඥාතීන් ඒ ගැන පොලිසියට පැමිණිලි කළද කාර්ය මණ්ඩලයේ හිඟකම උපුටමින් ඔවුන්ටම සොයා බැලීම් කරන ලෙස පොලිසියෙන් උපදෙස් ලැබී තිබේ .
අසලින් ගිය රියක හිමිකරුද අනතුර පොලිසියට දන්වා ඇතත් ඒ හා සමාන තවත් අනතුරක් විමසූ පොලිසියට මෙම අනතුර මග හැරි ඇත .
රිය අනතුරට පත්ව මව මිය යාමෙන් පසු රුබි , ඔවුන්ගේ ගමන සඳහා මව පිළියෙළ කර තිබූ ක්ෂණික නූඩ්ල්ස් හා බීම වර්ගය භාවිතා කරමින් මේ දින කීපය ගත කර ඇත .
ඇය සොයා ගැන්මෙන් පසු , විජලීකරණයට ප්‍රතිකාර ලැබීම සඳහා රෝහල් ගත කරිණි .
ඇගේ මව අනතුරින් මිනිත්තු කීපයකදී අභ්‍යන්තර රුධිර වහනයෙන් මිය ගොස් ඇති බව සොයා ගැනිණ .
පොලිසියට ඔවුන්ගේ අතුරුදන් වීම ගැන දන්වා තිබියදී රෝහල් වල පමණක් පරීක්ෂා කිරීමෙන් පසු ජාතික අතුරුදන් වූවන්ගේ දත්ත ගබඩාවට ඔවුන් ගේ නම්ද ඇතුළත් කරමින් ඔවුන් ගැන සොයා නොබැලීම පිළිබඳව ඥාතීන් පොලිසියට චෝදනා කර තිබේ .
රොයිටර් .
පන්ජාබයේ ෂීක් සටන්කාමීහු වෙනම රාජ්‍යයක් ඉල්ලීමට සැරැසෙති .
අම්රිත්සාර්හි දී , උතුරු ඉන්දීය පංජාබ් ප්‍රාන්තයේ වෙනම රාජ්‍යයක් පතා 1980 ගණන් වල සටන් වැදුණු පූර්ව සීක් සටන් කාමීන් දැන් යළිත් එම ඉල්ලීම ක‍ෙරේ අවධානය යොමා ඇති නමුදු මෙවර අවියෙන් සන්නද්ධ නොවී පූර්ණ ප්‍රජාතන්ත්‍රානුකූලව හා සාමකාමී ව්‍යාපාරයක් තුළින් එය සපුරා ගැන්මට කටයුතු කරන බව කියා තිබේ .
ෂීක් ජාතිකයන්ට සැනසුම් සුසුම් හෙලිය හැකි පරිදි පකිස්තානයක් බිහි කිරීම ඔවුන්ගේ අරමුණ බව සියලු චෝදනා වලින් නිදහස් හිටපු සටන්කාමියකු වන ජාස්පල් සිං දිලෝන් ප්‍රකාශ කර ඇත .
ඉන්දිය රජයට එරෙහිව අවි අතට ගැන්මට කිසිදු අභිලාෂයක් නැති අතර අරමුණ ඉටු කර ගැන්මට අවශ්‍ය ලෝක ජනමතයක් ගොඩ නඟමින් ලොව පුරා සිටින ෂීක් ජාතිකයන් එකම වේදිකාවකට නංවන බවත් සියල්ල සිදු කරන්නේ ප්‍රජාතන්ත්‍රීය ක්‍රමයට බවත් ඔහු කියා තිබේ .
ෂිරෝමිනි කල්සාදාල් නමින් දේශපාලන පක්ෂයක් ගොඩ නඟමින් වෙනම රාජ්‍ය සංකල්පය යථාර්ථයක් කර ගැන්මට ප්‍රයත්න දරන බවද ඔහු කියා ඇත .
ඒ . එෆ් . පී . අමෙරිකා උප ජනාධිපති චීන නායකයන් සමග උතුරු කොරියා අර්බුදය ගැන පුළුල් කතාබහක බීජිංහිදී අමෙරිකානු උප ජනාධිපති ඩික් චෙනේ ඊයේ චීනයේ මුල් පෙලේ නායකයන් මුණ ගැසිණි .
උ . කොරියානු න්‍යෂ්ටික ක්‍රියාවලින් සම්බන්ධ නවතම බුද්ධ අංශ තොරතුරු වලින් සන්නද්ධව ඔවුන් හමු වූ ඔහු , මෙම අර්බුදය පිළිබඳව චීන ක්‍රියාදාමය දැඩි කළ යුතු බවට ඉල්ලීමක් කළේය .
චීන ජනාධිපති හියු - ජින්ටාඩ් බීජිංහි දියාබ්යුතායි අංගනයේදී බැහැදැක්මට චෙනේ පෙළඹී තිබිණ .
උ . කොරියානු න්‍යෂ්ටික ක්‍රියාවලිය මුලින් සිතා සිටියාටත් වඩා දුරදිග ගිය ක්‍රියාවලියක් බව අනාවරණය වී ඇතැයි ඔහු එහි දී ප්‍රකාශ කරනු ඇති බව කියැවී තිබිණ .
නිව්යෝර්ක් ටයිම්ස් පුවත්පත වාර්තා කර ඇති පරිදි පකිස්තාන න්‍යෂ්ටික බෝම්බයේ පියා වන අබ්දුල් කදීර් ඛාන් පස්වසරකට පෙර උ . කොරියාවේ සංචාරයක් සිදු කළ අවස්ථාවේ සැඟවුණු භූගත කම්හලක රැඳවුණු න්‍යෂ්ටික බෝම්බ තුනක් ඔහුට පෙන්වූ බව කියා තිබේ .
මීට අමතරව නව ඔත්තු සේවා වාර්තා වලින් දැක්වෙන තොරතුරු අනුව අමෙරිකාවේ ඉවසීමේ සීමාව ඉක්මවා යනු ඇතැයිද ඒ අනුව උ . කොරියාවට එරෙහි දැඩි පිළිPUNCකට එළඹෙමින් සම්බාධක පැනවීම් ආදියට එළඹිය හැකි බවද මෙම සාකච්ඡා වලදී අවධාරණය කරනු ඇතැයි සැලකී ඇත .
උ , කොරියානු ප්‍රශ්නය සම්බන්ධයෙන් පැවති සය රාජ්‍ය සාකච්ඡා වලට සත්කාරකත්වය සැපයූ චීනය එම අර්බුදය සමථයකට පත් කිරීමට දැඩි වෙහෙසක් දරයි .
එහෙත් මේ සාකච්ඡා මේ දක්වාම සාර්ථක වී නැත .
කෙසේ වුවත් සියලු සිදු වීම් පසුබිමේ තෙවැනි වටයක සාකච්ඡා සඳහා සැලසුම් සිදු වෙමින් තිබෙන බව ප්‍රකාශිතය .
ඒ . එෆ් . පී . හමුදාවට අපහාස කළ පකිස්තාන විපක්ෂ නායකට සිර දඬුවම් .
ඉස්ලාමාබාදයේදීය , හමුදාවට අපහාස කිරීම හා ඊට එරෙහිව ද්වේශයක් ගොඩ නැගීමට ප්‍රයත්න දැරීම සම්බන්ධයෙන් පකිස්තාන විපක්ෂ නායකයකුට 23 වසරක සිර දඬුවමක් නියම වී තිබේ .
පිටුවහල් , හිටපු අගමැති නවාස් ෂරීෆ් ගේ මුස්ලිම් ලීගයේ වත්මන් නායකයා වන ඔහු මක්දූම් ජාවඩ් හෂ්ටිය .
ඔහුට එරෙහිව චෝදනා 7 ක් නැගී තිබිණ .
මෙම චෝදනා 7 ම සම්බන්ධයෙන් ඔහු වැරදිකරු බව තීරණය කළ අධිකරණය 23 වසරක සිර දඬුවමට අතිරේකව රුපියල් 42000 ක දඩයක් ද නියම කළේය .
මේ තීන්දුව පක්ෂ ආධාරකරුවන් කුපිත කිරීමට හේතු වී ඇත .
පර්ලිමේන්තුවේ ඉහළ මන්ත්‍රී මණ්ඩලයේ විපක්ෂ මන්ත්‍රීන් සියල්ලෝම සභාව වර්ජනය කරමින් තීන්දුවට විරෝධය පෑම සඳහා එළියට පැමිණි බවද වාර්තා වේ .
මෙම නඩු විභාගය සිරගෙයක් තුළ අප්‍රසිද්ධියේ පැවැත්වීම ගැනද ඔවුන්ගේ විරෝධය පළව තිබේ .
රොයිටර් තායිවාන් ජනාධිපතිවරණයේ ඡන්ද යළි ගණන් කිරීම ලබන මස ඇරැඹේ .
තායිපේහිදී , ආරවුලට තුඩු දී ඇති තායිවාන් ජනාධිපතිවරණයේ ඡන්ද යළි ගණන් කිරීම මැයි මස මැදදී පැවැත්වීමට මූලික දෙපාර්ශවයම එකඟතාවයකට පැමිණ තිබේ .
සඳුදා පැවති අධිකරණ විභාගයකදී ජනාධිපති චෙන් ෂුයි බියන් හා ඔහුගේ ප්‍රතිවාදියා වූ ලියන් චෑන්ගේ නීතිවේදීහු මේ එකඟතාවයට පැමිණියහ .
ජනාධිපතිවරණයේ ප්‍රතිඵලය දරුණු විරෝධතාවන් මතු වීමට තුඩු දී ඇති අතර ඒවා සමනය කිරීමේ අටියෙන් මෙසේ දෙපාර්ශවයම එකඟතාවකට පැමිණ ඇත .
ඒ අනුව මැයි මස මැදදී යළි ඡන්ද ගණන් කිරීම සඳහා යෝජනා වූ අතර මධ්‍යම මැතිවරණ කොමිසමේ සේවකයන් අතින් එය සිදු කිරීමටත් එය දෙපාර්ශවයේම නීතිවේදීන් හා විනිසුරුවන්ගේ අධීක්ෂණයට යටත් කිරීමටත් එකඟ වී තිබේ .
මේ ඡන්ද ප්‍රති ගණනය මාර්තු 20 දා පැවති ජනාධිපතිවරණය අවලංගු කරන ලෙස ඉල්ලමින් ප්‍රතිවාදී ලියන් චෑන් පැවරූ නඩුවක ප්‍රතිඵලයක් ලෙස සිදු වන්නකි .
මෙහිදී ජන්ද අක්‍රමිකතා සහ අවලංගු ඡන්ද පත්‍රිකා ගණන විශාල වීම ආදි සාධක ඉදිරිපත් විය .
ජනාධිපතිවරණයේ ජන්ද ප්‍රතිගණනයට මැයි මැද සුදුසු බව අධිකරණයේ විශ්වාසය විය .
චෙන්ෂුයි බියන් ප්‍රජාතන්ත්‍රික ප්‍රගතිශීලි පක්ෂයේ නායකයා වන අතර ඔහු ජනාධිපතිවරණයෙන් ජයගත් බව ප්‍රකාශ වූයේ වැඩි ඡන්ද 30 , 000 කිනි .
එහෙත් අවලංගු ඡන්ද සංඛ්‍යාව 3 , 30 , 000 ක් වීම ප්‍රශ්නයක් මතු කළේය .
මේ ප්‍රශ්නයට තුඩු දුන් ඡන්ද පත්‍රිකා යළි ගණනයේදී සලකා බැලෙනු ඇත .
රොයිටර් දේශපාලනඥයකුගේ උපන්දින සාදයේදී තෑගි ගන්න පොර කා කතුන් 21 ක් මිය ගිහින් .
ලක්නව්හිදී , උතුරු ඉන්දියාවේ ලක්නව් හිදී පැවති ප්‍රාදේශීය දේශපාලන දේශපාලනඥයකුගේ උපන්දින උත්සවයකට සහභාගි වූවන්ට තෑගි වශයෙන් සාරි ලබා දීමට යාමේදී ඇති වූ තදබදයෙන් කාන්තාවන් 21 දෙනෙකු මිය ගොස් තවත් විශාල පිරිසක් තුවාල ලබා තිබේ .
ඉකුත් සඳුදා මෙම උපන්දින උත්සවය ලක්නව්හි සුපතල උද්‍යානයකදී පැවති අතර , 5000 ක පමණ පිරිසක් ඊට සහභාගි වූහ .
ඔවුනට නොමිලේ සාරි ලබා දෙන බව සංවිධායකයන් අතින් ප්‍රකාශයට පත් වීමත් සමග ඒ සඳහා මහා පොර කෑමක් ඇති විය .
එහිදී ඇති වූ තදබදයේ දී පෑගී පොඩි වීමෙන් මේ 21 දෙනා මිය ගොස් තිබේ .
මෙය භාරතීය ජනතා පක්ෂයට අයත් ලාල්ජි ටැන්ඩන් නම් දේශපාලනඥයා ගේ උපන්දින උත්සවය වූ අතර සිද්ධියට පෙර ඔහු එතැනින් ඉවත්ව ගොස් තිබිණ .
සිද්ධියෙන් පසු සාරි තොගයම උද්‍යානයේ පසෙක ගොඩ ගසා තිබිණ .
රොයිටර් ඉරාකියන්ට බලය පැවරීමේ ස්ථාවරය එයාකාරයෙන්ම සපුරාලිය යුතුයි අමෙරිකානු ජනපති බුෂ් කියයි .
වොෂින්ටනයේ දී , ඉරාකයේ නැගෙන ප්‍රචණ්ඩකාරී රැල්ල හමුවේ එහි අනුගමනය කරන පිළිවෙතින් බැහැර නොවන බව ප්‍රකාශ කරන අමෙරිකානු ජනාධිපති ජෝර්ජ් ඩබ් . බුෂ් , ජුනි 30 දා වන විට ඉරාකීයන්ට එරට බලය පැවරීමේ ස්ථාවරය එයාකාරයෙන්ම සුපුරාලිය යුතුව ඇති බවද කියා සිටියේය .
ධවල මන්දිරයේ පැවති දුලබ පුවත්පත් සාකච්ඡාවකට එක් වෙමින් මේ බව ප්‍රකාශ කළ ඔහු , අමෙරිකානු හමුදාව සමග දිනගණනාවක් තිස්සේ සටන් වැද සිටින සටන්කාමීන්ගේ නායක මුස්ලිම් පූජක මොග්ටාඩා - අල් සාදර් අමතමින් ඔහුගේ පිරිස් විසුරුවා හරින ලෙස ඉල්ලීය .
මේ අතර ශුද්ධ නගරයක් ලෙස සැලකෙන නාජාෆ් නගරයෙන් බැහැර එක්රැස් වුණු අමෙරිකානු හමුදා සදාර් හා ඔහුගේ කණ්ඩායම් වලට එරෙහි මෙහෙයුමක් අපේක්ෂාවෙන් පසුවූ බව ප්‍රකාශිතය .
අමෙරිකානු හමුදා අවශ්‍ය තරම් කල් ඉරාකයේ රඳවා තබනු ඇති බව පැවසූ බුෂ් උග්‍ර වෙමින් පවත්නා ප්‍රචණ්ඩත්වය ජනනැගිටීමක් හෝ සිවිල් යුද්ධයකට මුල පිරීමක් නොව රුදුරු අන්තවාදීන්ගේ බලකාමය ප්‍රදර්ශනය කරන්නක් බව කීවේය .
මේ අතර අමෙරිකානු හමුදා නායකයා තව තවත් හමුදා බල ඇණි ඉරාකයට අවශ්‍යව ඇති බව පැවසීය .
කෙසේ වුවත් සදාර්ගේ සටන්කාමීන් අමෙරිකානු හමුදාවට මුහුණ දීමට සිදුව ඇති නව පෙරමුණක් බවට පත් වී ඇත .
ඔහුගේ සටන්කාමීන් ප්‍රකාශ කර ඇත්තේ සදාර්ට හානියක් කළොත් අති විශාල විප්ලවයක් ඉරාකයේ පැනනැගෙනු ඇති බවය .
මේ අතර සදාර් මුණගැසුණු පූජක නියෝජිත පිරිසක් පවසා ඇත්තේ ආගමික බලධාරීන් ඉල්ලා සිටින්නේ නම් සටන අත් හැරීමට ඔහු සූදානම් බව හා අමෙරිකානුවන් සමග සාකච්ඡාවට දූතයෙකු නම් කර ඇති බවය .
රොයිටර් ඉරාකයේ ජපන් ප්‍රාණ ඇපකරුවන්ගේ දින ජපන් රජය මුනිවත රකී .
ටෝකියෝවේදී , ඉරාකයේ ජපන් ප්‍රාණ ඇපකරුවන් පිළිබඳ සිද්ධිය ඊයේ හයවන දිනයට එළඹි අතර මේ සම්බන්ධයෙන් පමණට වැඩි කතා ප්‍රාණ ඇපකරුවන් ගේ ජීවිත වලට තර්ජනයක් විය හැකි බව පවසමින් ජපන් රජය මුනිවත රකිනු දක්නට ලැබී ඇත .
කෙසේ වුවත් ජපන් අගමැති ජුනිචරෝ කොයිසුමි කියා ඇත්තේ ප්‍රතිසංස්කරණ කටයුතු සඳහා ඉරාකයට යැවුණු ජපන් හමුදාවේ 550 දෙනා ආපසු ගෙන්වා නොගන්නා බවය .
ඔහුගේ මෙම ස්ථාවරය මෙම මස පැවැත්වෙන පාර්ලිමේන්තුවේ පහළ මන්ත්‍රී මණ්ඩල අතුරු මැතිවරණ වලට සේම ජුලි මසට නියමිත ඉහළ මන්ත්‍රී මණ්ඩල මැතිවරණයටද බලපානු ඇති බව විමර්ශකයන් පෙන්වා දී තිබේ .
ජපන් ප්‍රාණ ඇපකරුවන්ගේ ජීවිතාරක්ෂාව ගැන කළ ප්‍රශ්න කිරීමකදී ප්‍රධාන කැබිනට් ලේකම් යසුවෝ ෆුකුඩා පවසා ඇත්තේ ඒ පිළිබඳ මේ අවස්ථාවේ කිසිත් ප්‍රකාශ නොකරන බවය .
ඒ සමගම ඉරාකයේ රැදී සිටින සාමාන්‍ය ජපන් ජාතිකයන්ට එරටින් බැහැර වන ලෙස ඔහු යළි අවවාද කළේය .
ඉරාක සටන්කාමීන් විසින් ජපන් ජාතිකයන් තිදෙනෙකු ප්‍රාණ ඇපකරුවන් බවට පත් කරගනිමින් ඉරාකයේ ජපන් හමුදාව ඉවත් කර නොගන්නේ නම් ඔවුන් පුලුස්සා මරා දමන බවට තර්ජනය කර තිබේ .
හමුදා ඉවත් කර නොගැන්මේ අගමැති ස්ථාවරයට ජපානයේ විපක්ෂයේද සහාය ලැබී තිබේ .
එහෙත් ප්‍රාණ ඇපකරුවන්ගේ ඥාතීන් හා හිතවතුන් ඔවුන් ජීවිත රැක ගනිමින් ආපසු පැමිණෙනු ඇතැයි අපේක්ෂා කර ගෙන සිටින බව පැවසේ .
රොයිටර් .
ද . කොරියානු මැතිවරණය අදයි .
යුරී පක්ෂයේ නායකයා තනතුරු 2 කින් ඉල්ලා අස් වෙයි .
සියෝලිහිදී , ද . කොරියානු පාර්ලිමේන්තු මහ මැතිවරණය අද පැවැත්වෙයි .
එහෙත් මීට තෙදිනකට පෙර රාජ්‍ය පාක්ෂික යුරි පක්ෂයේ නායකයා ඔහු දැරූ තනතුරු දෙකකින්ම ඉල්ලා අස් විය .
එය මැතිවරණයේදී දැඩි තරගයක් පවතින තම පක්ෂයේ පැවැත්ම වෙනුවෙන් කළ කැපකිරීමක් බව ඔහු කීවේය .
අප්‍රියෙල් 15 දා ( අද ) පැවැත්වෙන මහ මැතිවරණයේදී තරුණ පෙළ යුරි පක්ෂය වෙත නම් මවා ගැන්මේ ප්‍රයත්නයක යෙදෙමින් මහළු ඡන්ද දායකයින් නිවෙස් වල රැඳී තරුණ පෙළට රටේ අනාගතය ඉරණම විසඳා ගැන්මට ඉඩ දිය යුතු බව ඔහු කියා තිබිණ .
ඔහුගේ මෙම කියමන දැඩි විවේචනයට ලක් විය .
වහා පුවත්පත් සාකච්ඡාවක් කැඳවූ ඔහු මැතිවරණ සභාපතිත්වයෙන් මෙන්ම අපේක්ෂකත්වයෙන් ඉල්ලා අස් වන බව ප්‍රකාශ කළේය .
එහෙත් පක්ෂයේ සභාපති ධූරයෙන් ඔහු ඉවත් නොවීය .
ජනාධිපති රෝ - මූ - හියුන් බේරා ගැන්ම ඔහුගේ අභිප්‍රාය බව කියැවිණ .
කෙසේ වුවත් ඔහුගේ ප්‍රකාශය ඡන්ද දායකයින්ගේ කණස්සල්ලට හේතු වී ඇතැයි සෙසු අපේක්ෂකයින් ගෙන් චෝදනා නැගිණ .
පසුගිය මැතිවරණවලදී ඡන්ද දායකයින් අතරින් 50 විය ඉක්මවූවන් ගේ සංඛ්‍යාව අති විශාල විය .
රොයිටර් ඉන්දීය විපක්ෂ නායක හිටපු නි . අගමැති අද්වානි නවදිල්ලියේ දී ඉන්දීය විපක්ෂයේ ප්‍රධාන පක්ෂය වන භාරතීය ජනතා පක්ෂයේ පාර්ලිමේන්තු කණ්ඩාමේ ප්‍රධානියා ලෙස හිටපු නියෝජ්‍ය අගමැති ලාල් ක්‍රිෂ්ණ අද්වානි පෙරේදා තෝරා ගනු ලබීය .
හිටපු අගමැති අතාල්බිහාරි වජ්පායි පක්ෂ සභාපති ලෙස තේරුණු අතර ඔහු පාර්ලිමේන්තු කණ්ඩායම් නායකත්වය ප්‍රතික්ෂේප කිරීම නිසා අද්වානි ඒ සඳහා තෝරා ගැනිණි .
දිගු කාලයක් තිස්සේ තමා වෙහෙස දරා ඇති බැවින් දැන් එය අද්වානිට බාර කරන බව වජ්පායි කීවේය .
මහ මැතිවරණයේ දී ලත් අනපේක්ෂිත පරාජයෙන් අන්දමන්දව සිටින භාරතීය ජනතා පක්ෂය තවමත් ඉදිරි මගක් සැලසුම් කර නැති බව ප්‍රකාශ වේ .
සිය පරාජයට එක් හේතුවක් වන්නේ ' අධිතක්සේරුව ' බව වජ්පායි පවසා ඇත .
මේ අතර අද්වානි පවසා ඇත්තේ ' දිදුලන ඉන්දියාව ' නම් ආදර්ශ පාඨය ඔවුන්ගේ පරාජයට හේතු වූ බවය .
පැවති ආර්ථික සමෘද්ධියේ ඵල දිළිඳු ජනතාව වෙත ළඟා නොවීම ඊට හේතු වූ බව ද ඔහු කියා තිබේ .
රොයිටර් නේපාල මවක් සැමියා මරා සිරුරේ කොටස් උයා දවස් පහක් ආහාරයට අරන් .
කත්මන්දුහි දී , සිව්දරු නේපාල මවක් සිය සැමියා මරා ඔහුගේ මළ සිරුරේ කොටස් පිස ආහාරයට ගනිමින් දින පහක් තිස්සේ කාමරයක අගුලු ලා ගෙන සිටි බව පොලිසිය පෙරේදා ප්‍රකාශ කළේය .
ඇය ඉන්දිරා ශමේර් නමි .
ඇගේ සැමියා 48 හැවිරිදි ගෝපි ක්‍රිෂ්ණය .
සුළු සේවයකයකු වන ඔහු මරා දමා ඇත්තේ ඉකුත් මස 25 වනදාය .
ඔහු නිදා සිටියදී මරා දමා මළ සිරුරේ කොටස් කාමරයේ සැඟ වු ඇය ඒවා පිස ආහාරයට ගෙන ඇත .
ඇගේ දරුවන් දෙමාපියන් දක්නට නැති බවට කළ පැමිණිල්ලක් සේම අසල්වැසියන්ගෙන් දුගඳක් පිළිබඳව කරුණු පැමිණිල්ලකට අනුව පොලිසිය එහි පැමිණ දොරගුලු බිඳ නිවසට ඇතුලු වී ඇත .
ඒ අවස්ථාවේ ක්‍රිෂ්ණගේ හිස ප්‍රෙෂර් කුකරයක දුම් දමමින් තිබුණු බව සඳහන්ය .
රුධිරය පිරි ජෝග්ගුවක් ද පසක තිබී ඇත .
ඇය ඔහු මරා දැමූ බව පිළිගෙන ඇති අතර දැන් ඇය වෛද්‍ය හා මනෝචිකිත්සක විමර්ශනයට භාජනය කර තිබේ .
ඒ . එෆ් . පී . රියෝද ජනීරෝ හිර ගෙදරක හිරකරුවෝ කපා කොටා මරා ගනිති .
රියෝද ජනීරෝ හිදී , දස වසරකින් මෙපිට බ්‍රසීලයේ බන්ධනාගාරයක ඇති වූ දරුණුම ප්‍රචණ්ඩකාරීත්වය පිළිබිඹු කරමින් රියෝ ද ජනීරෝහි වෙන්ෆිකා බන්ධනාගාරයේ සිරකරුවන් දෙපිරිසක් අතර ඇති වූ ගැටුමකදී 30 දෙනෙකු පමණ ඝාතනය කර තිබේ .
මසකට පෙර විවෘත කරන ලද බන්ධනාගාරය තුළ අත් පා හිස් වෙන් කළ මළ සිරුරු දක්නට ලැබී ඇත්තේ ඉකුත් සඳුදා අරගල මර්ධනය කිරීමෙන් පසුය .
සමහර මළ සිරුරු පිළිස්සීමෙන් අඟුරු වී තිබිණ .
බොහෝ මළ සිරුරු කැබලි කුණු බක්කි වල ඔබා තිබිණ .
මෙම සිරකරුවන් පිස්තෝල හා තුවක්කු වලින්ද සන්නද්ධව සිට ඇත .
ඔවුන් ආරක්ෂක නිලධාරීන් ඇතුළු 20 දෙනෙකු ප්‍රාණ ඇපකරුවන් බවට පත් කර ගෙන සිටි නමුදු පූජකවරයෙකු ඔවුන් ඇමතීමෙන් පසු ප්‍රාණ ඇපකරුවන් මුදා හැර තිබේ .
ප්‍රාණ ඇපකරුවකුව සිටි එක් ආරක්ෂක නියාමකයෙකුද වෙඩි තබා ඝාතනය කර ඇත .
මෙය මත්ද්‍රව්‍ය ජාවාරමට සම්බන්ධ ප්‍රතිවාදී කණ්ඩායම් දෙකක් අතර ඇති වූ අරගලයක් බව පොලිසිය කියා තිබේ .
රොයිටර් ඉරාකීයන්ට බලය පවරන යෝජනාවට විදෙස් හමුදා ඉවත් කර ගැනීමේ සීමා ඇතුළත් සංශෝධනයක් අමෙරිකාව - බ්‍රිතාන්‍ය පියවර ගනී .
එක්සත්ජාතීන් හිදී , ඉරාකීයන්ට බලය පැවරීම පිළිබඳව එ . ජා . සංවිධානයට ඉදිරිපත් කරුණු යෝජනාවට අමෙරිකාව ප්‍රමුඛ සන්ධාන හමුදා ඉවත් කර ගැන්මේ දී දළ සීමාවක් අඩංගු සංශෝධනයක් ඇතුළත් කිරීමට අමෙරිකාව හා බ්‍රිතාන්‍ය පෙරේදා පියවර ගත්තේය .
මුල් යෝජනාවේ ඉරාකයෙන් විදේශ හමුදා ඉවත් කර ගැන්ම විවෘත වරමකට යොමු කර තිබුණු අතර චීනය , ප්‍රංශය , රුසියාව හා ජර්මනිය මෙන්ම තවත් රට වලින් ඊට විරෝධය පළව තිබිණ .
මේ අනුව ආරක්ෂක මණ්ඩලයෙන් සිය යෝජනාව සම්මත කර ගනු පිණිස අමෙරිකාව හා බ්‍රිතාන්‍ය මෙම පියවර අනුගමනය කර ඇත .
දැනට 160 , 000 ක පමණ විදෙස් හමුදා ඉරාකයේ සිටින අතර කලින් ඔවුන් ඉවත් කර ගැන්මේ පැහැදිලි කාල සීමාවක් නොදැක්විණ .
නව සංශෝධනයට අනුව ව්‍යවස්ථාපිතව මහජන ඡන්දයෙන් රජයක් තෝර ගැන්මෙන් පසු විදෙස් හමුදාව එහි රැදී නොසිටිනු ඇති බව ප්‍රකාශ වී තිබේ .
මෙම ජනතා රජය බිහි වීමේ කාලවකවානුවක් අමෙරිකා - බ්‍රිතාන්‍ය යෝජනාවේ නොදැක්වෙන නමුදු 2005 දෙසැම්බරයේ හෝ 2006 මුලදී එය සිදු විය හැකි බව පැවසී තිබේ .
රොයිටර් කාශ්මීර අර්බුදය විසැඳීමට ඉන්දු - පාකිස්තාන සාකච්ඡා මේ මස ඇරඹෙනවා - ඉන්දීය විදේශ ඇමැති නවදිල්ලියේදී ඉන්දීය නව රජය යටතේ කාශ්මීර අර්බුදය විසඳිම හා න්‍යෂ්ටික ආරක්ෂණය වර්ධනය කිරීම අරමුණු කර ගත් ඉන්දු - පකිස්තාන සාකච්ඡා මේ මාසයේදී ඇරඹෙන බව ඉන්දීය විදේශ ඇමති නට්වාර් සිං පෙරේදා කීවේය .
කොංග්‍රසය ප්‍රමුඛ නව සන්ධාන රජය යටතේ , ඉන්දු - පකිස්තාන සාම ක්‍රියාවලිය අත්හිටවෙනු ඇති බවට පවත්නා බිය පහ කරන නට්වාර් සිං , පකිස්තානය සමග පවත්නා හැම ප්‍රශ්නයක්ම විසඳා ගැන්මට දැඩි කැපවීමකින් කටයුතු කරන බව පකිස්තාන මිතුරන්ට සහතික වන බව කියා සිටියේය .
සාම සාකච්ඡා කිසිසේත් ඇන නොහිටින බව සපථ කළ ඔහු , න්‍යෂ්ටික බලය පිළිබඳ විශ්වාසය ගොඩ නැගීමේ පියවර සම්බන්ධයෙන් සාකච්ඡා කිරීමට දෙරටේම විශේෂඥයින් ජුනි 19 - 20 දිනවල හමුවන අතර දෙරටේ විදේශ ලේකම්වරුන් ජුනි 27 - 28 දෙදිනේදී හමු වනු ඇතැයි කීවේය .
මෙම සාකච්ඡා නවදිල්ලියේදී පවත්වන බව ප්‍රකාශිත අතර ඊට පකිස්තාන අනුමැතියද ප්‍රකාශ වී ඇත .
ඉන්දු - පකිස්තාන සබඳතා තවදුරටත් ඉතිහාසය තුළ හිරවී නොතිබෙනු ඇතැයිද අතීතය අමතක කළ නොහැකි නමුදු දෙරටම අතීතයේ සිරකරුවන් විය යුතු නැතැයි ද නට්වාර් සිං කීවේය .
දෙරට අතර සබඳතා අවිශ්වාසය මත නොව විශ්වාසය මත මෙන්ම බියසැක නොව අවංක බව මත ගොඩ නැගිය යුතු බවද ඔහු පැවසීය .
දෙරට අතර සාම කතාබහ අඩපණ කිරීමට සමහරුන්ට අවශ්‍ය වී ඇති අතර ඔවුන්ට කිසිම අනු බලයක් නොදෙන බවද සිං කීවේය .
නව රජය පකිස්තානය හා චීනය සමග පොදු න්‍යෂ්ටික පිළිPUNCට යොමු වීමට අදහස් කොට ඇති බවත් ඒ අනුව මේ රටවල් තුන අතර ගැටුමක් ඇති නොවන බවත් ඔහු වැඩිදුරටත් පැවසීය .
රොයිටර් 01 . තායිලන්තයේ බුදු තෙමඟුල සැමරෙන්නේ ජූනි 1 දාය .
මුස්ලිම් සටන්කාමී ක්‍රියා නිසා බෞද්ධ වෙහෙර විහාර හා ගම්මාන වලට පවා ආරක්ෂාව සැලසීමට සිදුව ඇත .
මේ සෙබලෙකු විහාර භූමියක ආරක්ෂක සේවයේ නියුතුව ඇති සැටිය .
02 . ඇන්ඩෲස් ගුවන් හමුදා කදවුරේ දී ගුවන්යානයෙන් බට අමෙරිකානු ජනාධිපති ජෝර්ජ් ඩබ්ලිව් . බුෂ්ට සුලං වැස්සකට මුහුණ දෙන්නට සිදු විය .
එහි දී ඔහුට සිය කුඩය පාලනය කර ගැන්මට නොහැකි වී සුළඟ සමඟ පොරබදන සැටිය මේ .
03 . ඉරාකයේ නව ජනාධිපති ලෙස නම් කරුණු ගාසි යවාර් ( වමේ ) එ . ජා . දූත ලක්දාර් බ්‍රහිමි මැද සහ ඉරාක අගමැති ආචාර්ය අයද් අල්ලාවි සමඟ පෙරේදා පුවත්පත් සාකච්ඡාවකට එක් වූ අවස්ථාව .
04 . ඉදිකටුවක් හා බිලේඩ්තලයක් උපයෝගී කර ගනිමින් හුණුකූරු වල රූප කැටයම් කරන 22 හැවිරිදි බැංගලෝර සිසුවකු වන මලිකාර්ජුන රෙඩ්ඩි ඉන්දීය අබ්දුල් කලාම් ගේ රූප හුණු කූරෙහි අඹා ඇති සැටිය මේ .
05 . නිකායික අරගල මැද පකිස්තාන අගනගරය යළි නොසන්සුන් වී ඇත .
මේ ඉකුත් බෝම්බ සිද්ධියෙන් ෂියා මුස්ලිමුන් 20 දෙනෙකු මිය යාමෙන් පසු මතු වූ ප්‍රචණ්ඩකාරිත්වය මැද නේවාසිකයන් අතට අසුවුණු දේ රැගෙන නගරයෙන් පලා යන සැටිය .
නේපාල රජු එරට අගමැති ලෙස පළවා හැරි හිටපු අගමැතිම පත් කරති .
කත්මන්දු හිදී , ලබා දුන් නිශ්චිත කාලය තුළ අගමැතිවරයකු පත් කර ගැන්මට නේපාලයේ .
විපක්ෂය අපොහොසත් විම නිසා ගයනේන්ද්‍ර රජු දැනට දෙවසරකට පෙර ඔහු විසින්ම පළවා හැරුණු හිටපු අගමැති ෂියර් මහදූර් ඩියුබා යලි නෝපාල අගමැති ලෙස ඊයේ පතක් කළේය .
ගුවන් විදුලියෙන් නිකුත් රාජකීය නිවේදනයකින් දැක්වුණේ ඔහු විධායක බලයන් සහිතව එම ධූරයට පත් කෙ‍ෙරණු ඇති බවය .
ගයනේන්ද්‍ර රජු විසින්ම ඩියුබා 2002 ඔක්තෝබරයේදී පළවා හැරුණේ ඔහු අකර්යක්ෂම අගමැතිවරයකු බව ප්‍රකාශ කරමිනි .
ඩියුබාට පාර්ලිමේන්තුවේ වාමාංශික හා දක්ෂිණාංශික කොටස් දෙකේම සහාය ලැබෙන බව ප්‍රකාශිතය .
ඔහුගේ පත් කිරිම පිළිබඳ නේපාලයේ විශාලම පක්ෂය වන නේපාල කොංග්‍රසයෙන් මෙතෙක් අදහස් දැක්වීමක් සිදුව නැත .
නේපාල අර්බුදය විසැදිය හැක්කේ එක්සත් ජාතීන්ගේ මැදිහත් වීමකින් මාඕවාදී කරලිකරුවෝ කියති .
කත්මන්දුහිදී , නේපාල විපක්ෂයෙන් අගමැතිවරයෙකු නම් කරන ලෙස ගයනේන්ද්‍ර රජු කළ ඉල්ලීම හෙළා දකින මාඕවාදී කැරලිකරුවන් නේපාල අර්බුදය විසඳිය හැක්කේ එ . ජා . සංවිධාන අනුග්‍රහයෙන් සිදු කැරෙන සාම ක්‍රියාවලියකින් පමණක් බව කියා තිබේ .
ඉකුත් සඳුදා වන විට අගමැතිවරයකු නම් කළ යුතු යැයි ගයනේන්ද්‍ර රජු ප්‍රකාශ කර තිබුණද , එම අවසන් කාල සීමාව ඉකුත් වන තුරුත් විපක්ෂයට අගමැති ධූරය පිළිබඳ එකඟත්වයක් ඇති කර ගැන්මට නොහැකිව තිබිණ .
ගයනේන්ද්‍ර රජු විපක්ෂයෙන් කළ මෙම ඉල්ලීම හෙළා දකින මාඕ නායක පුෂ්පකමල් දාල් පවසන්නේ , රජු තවමත් පැරණි කුමන්ත්‍රණකාරී සෙල්ලමේම නිරතව සිටින බවය .
සියලු දේශපාලන බලවේගයන් හා සිවිල් සමාජය එක් කළ එ . ජා . සංවිධාන අනුග්‍රහය යටතේ පවත්නා සාකච්ඡා වලින් මිස නේපාල ප්‍රශ්නයට විසඳුම් සෙවිය නොහැකි බවද ඔහු කීවේය .
මේ අතර ගයනේන්ද්‍ර රජු රාජත්වයට පත් කිරීමට තුඩු දුන් බිරේන්ද්‍ර රජු ඇතුලු රජ පවුලේ අයගේ ඝාතනය සිදු වී තුන් වසරක් ගත වීම පෙරේදාට යෙදී තිබුණද රජමාළිගයෙන් එය සැමරීමක් සිදු කරනු දක්නට නොලැබිණ .
එහෙත් බිරේන්ද්‍ර රජු ගේ හිතවාදි කොටස් ඔහු වෙනුවෙන් පුෂ්පෝපහාර දක්වනු දක්නට ලැබී ඇත .
ඒ . එෆ් . පී කරචියේදී ඝාතනය කෙරුණු විසි දෙනාගේ අවමඟුල දා පොලිසිය සමග දරුණු ගැටුම් .
කරච්චියේදී , ෂියා - සුන්නි මුස්ලිම් නිකායික ගැටුමේ ඵලයක් ලෙස සැලකෙන , ඉකුත් සඳුදා කරච්චියේ ෂියා මුස්ලිම් පල්ලියකට එල්ල වුණු මරා ගෙන මැරෙන බෝම්බ ප්‍රහාරයෙන් ඝාතනය වුණු 20 දෙනාගේ අවමඟුල පැවති පෙරේදා කුපිත ෂියා මුස්ලිමුන් හා පොලිසිය අතර දරුණු ගැටුම් සිදුව ඇත .
දහස් ගණනක් මේ අවමඟුලට එක්ව සිටි අතර ඔවුන් වාහන 35 කට ගිනි තබා කේ . එන් . සී . හා මැක්ඩොනල්ඩ්ස් වැනි අමෙරිකානු ආපනශාලාවලියට අයත් ආයතන වලට හානි පමුණුවා තිබේ .
කුපිත පිරිස් විසුරුවාලීමට කඳුළු ගෑස් යෙදූ පොලිසිය ජීව උණ්ඩ යොදා අහසට වෙඩි තබා ඇත .
මෙහිදී පොලිසියට ගල්මුල් වලින් පහර දීමට මුස්ලිම්වරුන් පෙළඹී තිබේ .
" අපේ පල්ලි රැක ගැන්මට බැරි පොලිසියෙන් වැඩක් නැහැයි " කෑ ගෑ ඔවුහු පොලිසිය වෙනුවට ජන ආරක්ෂාවට හමුදාව යොදන ලෙස ඉල්ලා සිටියහ .
මෙම සිද්ධියේදී පොලිසිය විසින් 150 දෙනෙකු පමණ අත්අඩංගුවට ගෙන ඇත .
ඔවුන් වියරුවෙන් මෙන් හැසිරීම නිසා ප්‍රදේශයේ කඩ සාප්පු වසා දමා තිබිණ .
කෙසේ වුවත් මියගියවුන් මිහිදන් කිරිම සොහොන් බිම් දෙකකදි සිදු විය .
මේ අතර මතුව ඇති වාතාවරණය තුළ බටහිර සබඳතා ඇති ආයතනයන්ට ප්‍රහාර එල්ල වනු ඇතැයිද බියක් පැතිර පවතී .
රොයිටර් ඉන්දු - අමෙරිකා සබඳතාව පසුබෑමක් නෑ .
ඉන්දිය ආරක්ෂක අමාත්‍යාංශය කියයි .
නවදිල්ලියේදී , ඉන්දීය නව රජයේ අමෙරිකානු සබඳතා දුරස්ත වනු ඇති බවට පැතිරී ආරංචි දෙරටින්ම ප්‍රතික්ෂේප වී ඇති අතර දෙරටටම වඩාත් සමීප සබඳතාවක් පවත්වා ගැනීමට අවශ්‍ය බව ප්‍රකාශ කර තිබේ .
ඒ සමගම ඊශ්‍රායලය සමග සබඳතා පැවැත්ම අගය කරන නමුත් එහි දී පලස්තින ජනතාවගේ නීත්‍යානුකූල අයිතින් හා අපේක්ෂාවන් අභිබවා යන සම්බන්ධයක් පැවැත්වීමට යොමු නොවන බවද ඉන්දියාව ප්‍රකාශ කර තිබේ .
ඉන්දු අමෙරිකානු සබඳතා පිළිබඳ දෙරටේ මත ප්‍රකාශ වී ඇත්තේ පෙරේදා පැවති ඉන්දු – අමෙරිකානු ආරක්ෂක ප්‍රතිපත්ති කණ්ඩායමේ සාකච්ඡාවකදීය .
දෙරට අතර සබඳතා බෙහෙවින් සුභදායි තත්ත්වයක පවතින අතර එහි පසුබෑමක් පිළිබඳ ප්‍රශ්නයක් පැන නොනගින බව ඉන්දීය ආරක්ෂක අමාත්‍යාංශයෙන් කියැවිණ .
දෙරටේ ආරක්ෂක කටයුතු පිළිබඳ සාකච්ඡාවේදී තව තවත් ඒකාබද්ධ හමුදා අභ්‍යාස වල නියැලීම , අධි තාක්ෂණ කේෂත්‍රයේ සහයෝගිතාව නගාලීම හා ඉන්දීය හමුදාවට නව අවි සැපයීම සම්බන්ද සැලසුම් ගැන අවධානය යොමු කරී ඇත .
ඉන්දීය විදේශ ඇමති නට්වාර් සිං ද අමෙරිකානු සබඳතා වල පසුබෑමක් සිදු නොවනු ඇති බව තහවුරු කර තිබේ .
දෙරටේ අන්‍යොන්‍ය ගරුත්වය , අවබෝධය , සහයෝගීතාව හා හොඳහිත මත සබඳතාවන් වර්ධනය වනු ඇති බව ඔහු කීවේය .
ඒ සමගම ඊශ්‍රායලය සමග සබඳතා පැවැත්මද අගය කරන බවත් එහෙත් එහි දී පලස්තීන ජනතා අයිතීන් හා අපේක්ෂාවන් බිල්ලට දීමට සූදානම් නැති බවත් ඔහු පැවසීය .
තවද ඊශ්‍රායල් - පලස්තීන සාම ක්‍රියාවලිය අත්හිටු වී තිබීම නොසිදු විය යුත්තක් බවත් , පලස්තීන ජනාධිපති යසර් අරපත් සම්බන්ධ කර නොගන්නා විසඳුමක් යතාර්ථයක් ලෙස පිළිගත නොහැකි බවත් නට්වාර්සිං වැඩිදුරටත් කියා තිබේ .
රොයිටර් පාකිස්ථානයේදී අත්කම් භාණ්ඩ ප්‍රදර්ශනයක් , ආරියරත්න ගනේගොඩ අත්කම් භාණ්ඩ ප්‍රදර්ශනයක් ලබන වසරේදී පකිස්තානයේදී පැවැත්වීමට යයි .
මෙවැනි ප්‍රදර්ශනයක් සංවිධානය කරන ප්‍රථම අවස්ථාව ද මෙය වන අතර ප්‍රදර්ශනය හැඳින්වෙන්නේ " ක්‍රාෆ්ට් මේලා , " නමිනි .
ඉන්දියාව , පාකිස්ථානය , නේපාලය , බංගලාදේශය සහ ශ්‍රී ලංකාව ක්‍රාෆ්ට් මේලා , අත්කම් ප්‍රදර්ශනයට නිර්මාණ ඉදිරිපත් කරන බව එහි සංවිධායකයෝ පවසති .
කෝබාර් ඛේදවාචකයෙන් පසු සවුදිය පුරා අල්කයිඩා මෙහෙයුම් .
කෝබාර් හිදී , සවුදි අරාබියේ ඛනිජ තෙල් නිෂ්පාදන ආයතනික ගොඩනැගිල්ලේ ප්‍රාණ ඇපකරු සිද්ධියේදී ඊට මැදිහත් වූ සවුදි ආරක්ෂක හමුදා විදේශික ප්‍රාණ ඇපකරුවන් 41 දෙනෙකු මුදාගෙන එහි හිරැවුණු නේවාසිකයින් 201 දෙනෙකු ඉවත් කර ඇති අතර ආරක්ෂක හමුදා එහි ඇතුලු වීමට පෙර තුවක්කුකරුවන් විසින් ප්‍රාණ ඇපකරුවන් නමදෙනකු මරා දමා තිබී ඇත .
ප්‍රාණ ඇපකරුවන් මුදා ගැන්මට සිදු කළ මෙහෙයුමේදී පුද්ගලයින් 22 දෙනකු මිය ගොස් ඇතැයි අභ්‍යන්තර කටයුතු අමාත්‍යාංශයෙන් පැවසී ඇත .
විසිපස් පැයක් තිස්සේ පැවැති සිද්ධිය සම්බන්ධයෙන් අල් කයිඩා සංවිධානය වගකීම බාර ගෙන ඇත්තේ අන්තර්ජාලය හරහා ඒ බව ප්‍රකාශ කිරීමෙනි .
මෙහිදී තුවක්කුකරුවන් කීපදෙනකු මිය ගොස් තවත් කීපදෙනකු ග්‍රහණයට ගෙන ඇතත් තවත් විදේශිකයන් කීපදෙනකු ප්‍රාණ ඇපකරුවන් ලෙස රැගෙන සෙස්සන් පලා ගොස් ඇත .
දැන් ඔවුන් සොයා රට පුරා මෙහෙයුමක් දියත් කර ඇත .
මෙම සටන්කාමීන් ගේ නායකයා නිමර් අල් බාක්මි තුවාල ලැබීමෙන් පසු ග්‍රහණයට ගෙන ඇත .
මේ අතර සවුදි අල් කයිඩා නායක අබ්දුලාසිස් - අල් - මුක්රන් පවසන්නේ ඉස්ලාම් ජන්ම භූමිය මිසදිටුවන්ගෙන් මුදා ගන්නා බවය .
මේ වසර සවුදි අරාබිය ලෙයින් නැහැවෙන ඛේදනීය වසරක් ලෙසද ඔහු හඳුන්වා ඇත .
මීට දෙදිනකට කලින් සවුදි රාජකීය පවුල පෙරළා දැමීමට නාගරික ගරිල්ලා සටනක නියැලෙන බව අබ්දුලාසිස් කියා තිබිණි .
ගැලවුම් මෙහෙයුමේදී 25 දෙනකු තුවාල ලැබූ බවත් සවුදි ආරක්ෂක බලකායේ 7 දෙනෙකු ද මිය ගොස් ඇති බවත් ප්‍රකාශිතය .
රොයිටර් සුඩාන රජය සහ කැරලිකරුවන් අතර පූර්ණ සාම ගිවිසුමක් ළඟදීම .
නයිරෝබිහි දී , සුඩාන රජය හා සුඩාන ජනතා විමුක්ති හමුදාව නම් කරලිකණ්ඩායම අතර ඉකුත් බදාදා ගිවිසුම් තුනක් අත්සන් කරුණු අතර ඒවා ළඟදීම පූර්ණ ගිවිසුමක් ඇති කර ගැන්මට මග පාදනු ඇතැයි සැලකේ .
කෙන්යාවේදී අත්සන් කරුණු මෙම ගිවිසුම් පිළිබඳව ජනතාව දැනුවත් කිරීම කරලිනායකයා විසින් දැනටම අරඹා ඇත .
කෙන්යාවේ නයිරෝබි නුවරදී ගිවිසුම් අත්සන් කිරීමෙන් පසු එහි වසන සුඩාන ජාතිකයන් ඇමතූ ඔහු , එම ගිවිසුම් පිළිගනිමින් පූර්ණ සාම ගිවිසුමකට මග පාදන ලෙස ඉල්ලා සිටියේය .
අප අත්සන් කළ ගිවිසුම් දකුණු සුඩානයේ ගරුත්වය ඇති කරනු ලබන්නක් .
දැනට අප ගිවිසුම් කෙටුම්පත් හයක් අත්සන් කර තිබෙනවා .
ඒ සියල්ලම පූර්ණ සාම ගිවිසුමක හරය බවට පත්ව තිබෙනවා .
මේ නිසා අපට මූලික සාම ගිවිසුමක් තිබෙන බව කිව හැකියි .
ඔහු වැඩිදුරටත් කීවේය .
" දැන් සුඩානය කලින් පැවති සුඩානය නොවෙයි .
සුඩානයේ සැබෑ වෙනසක් සිදු වන සැටි අපට දකිත හැකියි " යනුවෙන් ද පැවසූ ඔහු සුඩානයේ දී ද සාම ක්‍රියාවලිය පිළිබඳව ජනතාව දැනුවත් කරන බව කීවේය .
ඉකුත් සතියේ අත්සන් කරුණු ගිවිසුම් තුන බලය බෙදිම හා ආරවුල්කාරි ප්‍රදේශ පරිපාලනයට සම්බන්ධ බව කියැවී ඇත .
ඒ අනුව හය අවුරුදු බල බෙදුම් පෙරළියකට මග පාදමින් හයමස් අතුරු කාල පාලනයකට ගිවිස ගෙන ඇති අතර එම හය වසරින් පසු වෙන්ව යාම හෝ නොවීම සඳහා ජනමත විචාරණයක් පැවැත්වීම සිදු කැරේ .
බටහිර රටවල අනුග්‍රහයෙන් සිදු වන මෙම සාම ක්‍රියාවලියට දකුණු සුඩානය යොමු කරුනද සෙසු ගැටුම් පවත්නා පෙදෙස අදාළ නැත .
කෙසේ වුවත් අප්‍රිකාවේ විශාලම රට ලෙස සැලකෙන සුඩානයේ සෙසු ගැටුම්කාරී පෙදෙස් සමන්විත පරිපූර්ණ සාමයකට නව ගිවිසුම් මග පාදනු ඇතැයි ප්‍රකාශ වී තිබේ .
කරලිනායක ජෝන් ගරාන් පවසන පරිදි ඉහළ පෙළේ නිත්‍ය නියෝජිත පිරිසක් රජය සමග සම්බන්ධ කරවීමට ඔවුන් අදහස් කර තිබේ .
" ක්‍රියාකාරීත්වයේ මධ්‍ය වෙත අප ළඟා විය යුතු වෙනවා .
ඊට බද්ධ නොවී අපට කිසිවක් වෙනස් කළ නොහැකියි .
දැන් සියලු කරලි සාමාජිකයන් ඔවුනොවුන්ගේ ඒකක වෙත යොමු කර තිබෙන්නේ අතුරුවාර පාලනය ඇරඹීමට සූදානම් වීම සඳහායි " ඔහු කීවේය .
මෙහිදී පූර්ණ සාම ගිවිසුමකට එළඹීමට මත්තෙන් සම්ප්‍රදායික ප්‍රධානීන් හා වැඩිහිටියන්ගේ උපදෙස් පතන බවත් එම ගිවිසුම ජුලි හෝ අගෝස්තු මස අත්සන් කළ හැකි PUNCැයි අපේක්ෂා කරන බවත් ඔහු පැවසීය .
මේ සම්බන්ධ විස්තර තොරතුරු සොයා බැලීමට පත් කරුණු විශේෂ කොමිසම ජුනි 22 දා සිට කෙන්යාවේදී කටයුතු අරඹන බව ද ඔහු කීය .
" සුඩාන ජනතා විමුක්ති හමුදාවේ අරමුණ වූයේ සුඩාන රජය පෙරලීමයි .
එහෙත් අප එහි දී අසාර්ථක වුණා .
ඒ හා සමාන ලෙස සුඩාන රජය ද අපේ කරලි කණ්ඩායම විනාශ කිරීම ඉලක්ක කර ගත්තා .
ඔවුන්ට ද එය කළ නොහැකි වුණා .
මේ නිසා අප දෙපාර්ශවයම සාකච්ඡා කොට සාම ගිවිසුමක් ඇති කරගත්තා යැයි ද ඔහු පැවසීය .
රොයිටර් අනාගත ඉරාක ජනාධිපති ගැන අමෙරිකා - ඉරාක බලධාරීන් කඹ ඇදිල්ලක බැග්ඩෑඩයේ දී මේ මස අග ඉරාක ජනතාවට බලය පැවරුණු රජයක ජනාධිපති ධූරය හිමි විය යුත්තේ කවරෙකුට ද යන්න සම්බන්ධයෙන් ඉරාක දේශපාලනඥයින් හා අමෙරිකා මූලික බලධාරීන් අතර කඹ ඇදිල්ලක් ඇරඹී තිබිය දී නජාෆ් නගරයේ ඇති වූ ප්‍රහාර වලින් , එළඹුණු සටන් විරාමය හෙල්ලුම් කා ඇති බව ප්‍රකාශ වේ .
මේ මස 30 වනදා ඉරාකයට පාලන බලය පැවරීමෙන් පසු බිහි කැරෙන තාවකාලික රජයේ ජනාධිපති ධූරය සඳහා ඉරාක පාලක මණ්ඩලය සුන්නි මුස්ලිම් ගෝත්‍රික නායක ෂීක් සාසි අල් යවාර්ට සහාය පල කරන අතර ඉරාකයේ අමෙරිකානු අධීක්ෂණ පෝල් බ්‍රිමර් හා එ . ජා . දූත ලක්දාර් බ්‍රහිමිගේ සහාය ලැබී ඇත්තේ වයස්ගත සුන්නි රාජ්‍යතාන්ත්‍රිකයකු වන අද්නාන් පචාචිටය .
මේ කඹ ඇදිල්ල නිසා ජනාධිපති ධූරය සඳහා පාලක මණ්ඩලයේ තීරණය ප්‍රමාද වනු ඇතැයි පැවසී ඇත .
පචාචි පවසා තිබුණේ නව රජය පිළිබඳ ප්‍රකාශය ඊයේ නිකුත් කරෙනු ඇති නමුදු ජනාධිපති තේරීම සඳහා පාලක සභාව මූලික භූමිකාවක නොයෙදෙනු ඇති බවය .
අතුරු රජය ගොඩ නැගීමේදී පාලක මණ්ඩලයේ කිසිම සම්බන්ධයක් අවශ්‍ය නැතැයි ද ඔහු කීය .
එය සැකසිය යුත්තේ ඉරාක සමාජයේ සියලු කොටස් සමඟ සාකච්ඡා කිරීමෙන් බව ද ඔහු පැවසීය .
මේ අතර නජාෆ් නගරයේ දී අමෙරිකානු මුර භටයන් කැරලිකරුවන්ගේ ප්‍රහාරයට ලක්ව ඇත්තේ දෙපාර්ශවය අතර සටන් විරාමයක් ඇරඹී සිව් දිනක් ගත වු තැනය .
තවද බැග්ඩෑඩයේ දී ද ප්‍රහාර සිදුව ඇති අතර එහි දී ඉරාක සෙබලුන් දෙදෙනෙකු සාමාන්‍ය වැසියන් දෙදෙනෙකු මිය ගොස් තිබේ .
ඒ . එෆ් . පී . සදාම්ගේ පිස්තෝලය බුෂ්ගේ සිහිවටන අතරට වොෂින්ටනයේදීය ඉරාකයේ නෙරැපුණු ජනාධිපති සදාම් හුසේන් අමෙරිකන් හමුදාවේ ග්‍රහණයට අසු වන විට ඔහු සතුව තිබූ පිස්තෝලය දැන් තිබෙන්නේ අමෙරිකානු ජනාධිපති ජෝර්ජ් . ඩබ් . බුෂ් අතේය .
භූගත ගුලක සැඟවී සිටි සදාම් ග්‍රහණයට ගැන්මෙන් පසු හමුදා නිලධාරීන් අත තිබුණු එම පිස්තෝලය සදාම් ග්‍රහණයට ගත් හමුදා පිරිස විසින් බුෂ්ට බාර දී ඇත .
බුෂ් එය ධවල මන්දිරයේ තබා ගෙන ඇත .
මේ බව අනාවරණය කරන්නේ ටයිම් සඟරාවයි .
සඟරාවෙන් අනාවරණය වී ඇති පරිදි ධවල මන්දිරයේ තම සිහිවටන තැන්පත් කැරෙන කියවීම් කාමරයේ මේ පිස්තෝලය තබා ඇති බුෂ් විසින් එය පෙන්වන ලද අමුත්තකු මේ බව ප්‍රකාශ කර ඇත .
බුෂ් එම පිස්තෝලය හැමෝටම නොපෙන්වන බවත් තෝරා ගත් අමුත්තන්ට පමණක් ප්‍රදර්ශනය කරන බවත් ප්‍රකාශිතය .
එය සදාම් අත් අඩංගුවට ගන්නා අවස්ථාවේ පැවති ලෙසම දැනුදු උන්ඩ රහිත බව බුෂ් කියා ඇත .
එය අමුත්තන් හමුවේ ප්‍රදර්ශනය කිරීමෙන් ඔහු දැඩි සතුටක් විඳින අතර සාඩම්බර බව පාන බවද ප්‍රකාශිතය .
රොයිටර් පාකිස්තානයේ නව මිසයිලය කලාපීය සාමයට තර්ජනයක් - ඉන්දීය ස්වදේශ කටයුතු ඇමති .
නවදිල්ලියේ දී , සති අන්තයේ පාකිස්තානයෙන් අලුත් මිසයිලයක් අත්හදා බැලීම ප්‍රතිවාදී අසල්වැසි රටවල් අතර අවි තරගය උග්‍ර කරන්නක් විය හැකි බව ඉන්දීය ස්වදේශ කටයුතු ඇමති ෂව්රාජ් පටිල් පෙරේදා පැවසීය .
" එය අවි තරගය තීව්‍ර කරන්නක් .
මිසයිල අත්හදා බැලීමට ඔවුන් පෙළඹේ නම් ඉන්දියාවට ඒ පිළිබඳව දැඩි අවධානය යොමු කළ යුතුව තිබෙනවා " යැයි පටිල් කීවේ බැංගලෝරයේ සංචාරයක නිරතව සිටියදීය .
ඉකුත් සෙනසුරාදා පකිස්තානයෙන් අත්හදා බැලුණු " හාට්ෆ්ක " මිසයිලය කි . මී . 1500ක් දුර භූතලය ඔස්සේ දිවෙන්නකි .
න්‍යෂ්ටික යුද හිසක් දැරිය හැකි මෙම මිසයිල අත්හදා බැලීම , අනාවරණය නොකරුණු ස්ථානයකදී සිදු කරුණු අතර එම අවස්ථාවට පකිස්තාන අගමැති සෆ්රුල්ලා ජමාලි ද සහභාගි විය .
ඉකුත් මාර්තු මාසයෙන් පසු පකිස්තානය සිදු කළ පළමු වන බව ප්‍රකාශ වේ .
ඒ . එෆ් . පී . නේපාලය නව අගමැති නම් කිරීමට රජුගෙන් දිනයක කාලයක් .
කත්මන්දුහිදී , සති තුනකට අධික කාලයක් තිස්සේ නේපාලයේ විරුද්ධ පක්ෂ විසින් මෙහෙයවන විරෝධතා ව්‍යාපාර මර්දනය කරන්නට දැරූ අසාර්ථක ප්‍රයත්න අවසානයේ අගමැති අපේක්ෂකයකු නම් කිරීමට එක් දිනයක ( පැය 24 ක ) කාලයක් විරුද්ධ පක්ෂය වෙත ගයහේන්ද්‍ර රජු විසින් ලබා දී තිබේ .
පසුගිය මැයි 7 වැනිදා බලයෙන් පහ කරන ලද හිටපු අගමැති සුර්ය බහදූර් තාපාගේ හිඩැස පිරවීම සඳහා නව අගමැති වරයා නම් කිරීමට රජු විසින් දී තිබූ එක් දිනෙක කාල සීමාව ඊයේ පස්වරු 5 ට අවසන් වීමට නියමිතව තිබිණ .
මේ සම්බන්ධයෙන් නේපාල රජ මාළිගයෙන් නිකුත් වූ නිවේදනයක සඳහන් වන්නේ රටේ සාමය ස්ථාපිත කිරීමේ සහ සර්ව පාක්ෂික රජයක් පිහිටුවීමේ හැකියාව සහිත හා අවංක ප්‍රතිරූපයකින් සහිත අගමැති අපේක්ෂකයා පත් කර ගැනීම ගයහේන්ද්‍ර රජුගේ අවශ්‍යතාවය බවයි .
ඒ . එෆ් . පී නයිජීරියාවේ වාර්ගික ගැටුම් වලින් දැනටමත් සිය ගණනක් මිය ගිහින් .
ජොස් හිදී , නයිජීරියාවේ ජලේටියු ප්‍රාන්තයේ සරුසාර බිම් පෙදෙසකට අයිතිවාසිකම් කියමින් මුස්ලිම් හා ක්‍රිස්තියානි වාර්ගික කොටස් උනුන් මරා ගැනීමට පෙළඹී ඇති අතර අනාරක්ෂිත ක්‍රිස්තියානින්ට පහර දීමට මුස්ලිම් වරුනට ඉඩදී පොලිසිය ඔවුන්ට ආරක්ෂාව සලසන බවට ක්‍රිස්තියානින් චෝදනා කර තිබේ .
දෙපාර්ශවයෙන්ම දැනටමත් සිය ගණනක් මිය ගොස් ඇති අතර නයිජීරියානු ජනාධිපති ඔලුසේගන් ඔබසැන්ජෝ හදිසි තත්ත්වය ප්‍රකාශ කරමින් ආරක්ෂක බලකායන් යොදවා තිබේ .
සිය ජනතාව ඝාතනය කොට ඔවුන්ගේ නගරයට පසු බැස සිටින මුස්ලිම්වරුන් ගෙන් පලිගැනීමට ඉඩ දෙන ලෙස මෙම ක්‍රිස්තියානි කොටස් පොලිසියෙන් ඉල්ලා තිබේ .
ජනාධිපතිවරයා උපතින් ක්‍රිස්තියානුවෙකු නමුදු මුස්ලිම් ජනතාව සනසන බවට ද ඔවුහු චෝදනා කරති .
රොයිටර් .
අපේ අභ්‍යන්තර ප්‍රශ්න වලට ඇඟිලි ගැසීම් එපා මියැන්මාර් රජය බ්‍රිතාන්‍යයට කියයි .
යැන්ගොන්හිදීය , තම රටේ අභ්‍යන්තර දේශපාලන ප්‍රශ්න වලට අනවශ්‍ය ලෙස ඇඟිලි නොගසන ලෙස , මියැන්මාරයේ පාලක හමුදා බලධාරීන් පෙරේදා බ්‍රිතාන්‍යයෙන් ඉල්ලීමක් කළේය .
යැන්මාර් ජුන්ටා රජය , මෙම ඉල්ලීම කර ඇත්තේ , නිවාස අඩස්සියේ පසු වන ප්‍රජාතන්ත්‍රවාදී නායක අවුන් සාහි සූකී නිදහස් කරන ලෙස , මියැන්මාර් රජයට බලපෑම් සිදු කරන්නැයි , අසල්වැසි ආසියාතික රට වලින් බ්‍රිතාන්‍ය රජය කළ ඉල්ලීමට දින කිහිපයකින් අනතුරුවයි .
මියැන්මාර් බලධාරින් ළඟදීම අනුමත කර ගැනීමට සැලසුම් කර ඇති නව ආණ්ඩුකුම ව්‍යවස්ථාව සම්බන්ධ වාද විවාද වලට සූ කිංග් ප්‍රජාතන්ත්‍රවාදී පක්ෂයේ සහභාගිත්වය ලබා ගත යුතු බවට යුරෝපීය රට වලින් එල්ල වන බලපෑම් වලට , නායකත්වය දී සිටින්නේ ද කලින් මියැන්මාරය ( බුරුමය ) යටත් විජිතයක් ලෙස පාලනය කළ බ්‍රිතාන්‍ය නොබෙල් සාම ත්‍යාග ලාභී සූකි 1990 එරට පැවැති මහ මැතිවරණයේ දී අති විශිෂ්ඨ ජයග්‍රහණයක් ලැබුවද බලයට පත් විම ප්‍රතික්ෂේප කළාය .
රොයිටර් 01 . ජාත්‍යන්තර ළමා දිනය අදට යෙදී තිබේ .
එහෙත් , ලොව ළමා පරපුරෙන් සිය අයිතිවාසිකම් භුක්ති විදීමේ භාග්‍යය හිමි වී ඇත්තේ අතළොස්සකට පමණි .
චීනයේ බීජිං නුවර වීදියක , බැලුම් බෝල වැලක් සමඟ සෙල්ලම් කරන පිරිමි ළමයෙකි මේ .
02 . විදේශිකයන් 17 දෙනකු මරා දමමින් , තවත් 50 කට අධික සංඛ්‍යාවක් ප්‍රාණ ඇපකරුවන් ලෙස රඳවා ගනිමින් , සවුදි අරාබියේ , කෝබාර් නගරයේ මහල් නිවාසයක් තුළ පැය 25 ක් තිස්සේ පැවති සංග්‍රාමය අවසන් වූයේ , හෙලිකොප්ටර් ආධාරයෙන් , ගොඩනැගිල්ලේ වහලයට පැන ගත් සවුදි කමාන්ඩෝ භටයන් සිදු කළ මෙහෙයුමෙනි .
හෙලිකොප්ටරයෙන් වහල මතට ගොඩ බැස ගොඩනැගිල්ල තුළට ඇතුල් වු භට පිරිස විසින් , ඉතිරි ප්‍රාණ ඇපකරුවන් මුදා ගනු ලැබීය .
03 . පාකිස්ථානයේ තලේබාන් හිතවාදී මුස්ලිම් පූජකවරයකු වූ මෆ්ටි නිසාමුදීන් ෂම්සායි , දකුණු කරච්චි නගරයේ පිහිටි ඔහුගේ දේවස්ථානය ඉදිරිපිට දී පෙරේදා නාඳුනන තුවක්කුකරුවකු විසින් ඝාතනය කරනු ලැබීය .
පාකිස්තානය පුරා ප්‍රචණ්ඩකාරී ක්‍රියා උත්සන්න වීමට , ඔහුගේ ඝාතනය හේතු වී ඇතැයි පොලිසිය පවසයි .
අමෙරිකාවේ ඉරාක ආක්‍රමණයට විරෝධය දක්වමින් , කරච්චි නුවර පැවැති දැවැන්ත උද්ඝෝෂණ රැළියක් අමතන මෆ්ටි නිසාමුදීන්ගේ පූර්ව ඡායාරූපයකි මේ .
04 . ප්‍රංශයේ නෝමැන්ඩි වෙරළට අමෙරිකානු හමුදා ගොඩ බැසීමේ 60 වැනි සංවත්සරය සැමරුණු පෙරේදා මිය ගිය අමෙරිකානු සෙබළුන්ගේ ඥාතීන් ගේ ඉල්ලීම මත , ඔවුන් වෙනුවෙන් පුෂ්පෝපහාර දැක්වීම සිදු කළේ ප්‍රංසයේ " අනුස්මරණයේ පුෂ්ප " නම් සංවිධානයයි .
මේ කොලේවිල් සුසාන භූමියේ දී රණවිරු ස්මාරක මත මල් තබන ප්‍රදේශීය බාලිකාවකි .
05 . ඉක්වඩෝරයේ ක්විටෝහිදී , අද ( ජුනි 01දා ) ඇරැඹෙන 2004 ලෝක රූ රැජින තේරීමේ තරගය සඳහා ඉදිරිපත් වන ඉන්දිය රූ රැජින තනුශ්‍රී දුත්තා , එරටට ගොඩ බට මොහොතේ ඡායාරූප ශිල්පීන්ට මුහුණ දුන් අයුරු .
මිසයිලය අත්හදා බැලුවේ ඉන්දියාව බිය ගැන්වීමට නොවේ - පාකිස්තානය ඉස්ලාමාබාදයේ දී , ඉකුත් සති අන්තයේ පකිස්තානය විසින් න්‍යෂ්ටික අවි රැඳවිය හැකි බැලිස්ටික් මිසයිලයක් අත්හදා බැලීම අසල්වැසි ඉන්දියාවේ ආණ්ඩුමාරුවට කිසිසේත් සම්බන්ධයක් ඇති ක්‍රියාවක් නොවන බව පකිස්තානයෙන් පෙරේදා ප්‍රකාශ කරිණි .
මෙම අත්හදා බැලීම සිදු වුණු කාලය ඉන්දීය ආණ්ඩු පෙරළිය සමග සන්නිපතනය වු අහඹු සිද්ධියක් පමණක් බව මාධ්‍ය හමුවකදී විදේශ අමාත්‍යාංශ ප්‍රකාශක මසූඩ් ඛාන් කීවේය .
පසුගියදා සිදු කළ කි . මි . 1500 ක් දුරදිවෙන හටිෆ් ඍගෞරී මියසිලය අත්හදා බැලීම නව ඉන්දීය රජයට නිකුත් කළ පණිවිඩයක් දැයි කළ විමසීමකදී ඔහු මේ බව කියා ඇත .
එම අත්හදා බැලීම එවැනි අදහසකින් හෝ ඕනෑකමින් ම සිදු කළ දෙයක් නොවන බවත් , ඉන්දීය ආණ්ඩු පෙරළිය සමග මෙම අත්හදා බැලීම සන්නිපතනය වී ඇත්තේ අහම්බෙන් බවත් පවසන ඔහු ඉන්දියාව ද වරින් වර සිදු කරන්නාක් සේ මිසයිලයේ තාක්ෂණික තත්ත්වය තහවුරු කර ගැන්මට මෙවන් අත්හදා බැලීම් සිදු කරන බව කියා තිබේ .
ඒ සමගම දැනට පවත්නා සාම ක්‍රියාවලිය කැරේ ද එම අත්හදා බැලීමේ කිසිම බලපෑමක් නැතැයි ද මෙවන් ක්‍රියාවලින් කිසිම රටක් බියවැද්දීම පකිස්තානය කිසි විටකත් සිදු නොකරන බව ද ඔහු වැඩිදුරටත් කීය .
ඒ . එෆ් . පී . කරච්චි නුවර පල්ලියක බෝම්බ පිපිරී 19ක් මරුට .
කරච්චියේ දී , පකිස්තානයේ කරච්චි නුවර ෂියා මුස්ලිම් පල්ලියක් තුළ පෙරේදා සවස් යාමයේ ප්‍රබල බෝම්බයක් පුපුරායාමෙන් පුද්ගලයන් 19 දෙනෙකු ඝාතනය වූ අතර විසිහතර දෙනෙකුට වැඩි ප්‍රමාණයක් තුවාල ලබා තිබේ .
මෙම බෝම්බ පිපිරීම සිදුව ඇත්තේ ප්‍රමුඛ සුන්නි මුස්ලිම් විද්වතෙකු ඝාතනය කිරීමෙන් දිනකට පසුය .
70 හැවිරිදි මෆ්ටි නිසාමුදීන් ෂාම් සායි වෙඩි තබා ඝාතනය කරුණේ ඉරිදා පෙරවරුවේය .
මෙම ඝාතනයෙන් පසු ප්‍රදේශයේ වීදි සටන් පැතිරීමටද එය තුඩු දී තිබිණ .
ප්‍රදේශයේ තත්ත්වය වහා පාලනය නොකළොත් ක්ෂණික තීන්දු ගැන්මට පෙළෙඹන බව පකිස්තාන ජනාධිපති පර්වේස් මුෂාරෆ් කීවේය .
මෙම පිපිරුම මරා ගෙන මැරෙන ප්‍රහාරයක් ලෙස සැලකෙන බව පොලිසිය කියා ඇත .
සිද්ධියෙන් පසු හට ගත් වීදි සටන් වල පොලිසිය හා විරෝධතා දක්වන්නවුන් අතර වෙඩි තබා ගැනීම් සිදුව ඇත .
එහි දී පුද්ගලයන් තිදෙනෙකු මිය ගොස් තිබේ .
අරගලකාරීන් වීදි වල තිබූ රථ 20 ක් පමණ ගිනිබත් කර ඇත .
ඒ . එෆ් . පී තායි බෞද්ධයකු මරා දැමීමේ සිද්ධිය ඝාතනයට වගකිව යුත්තේ සැබෑ මුස්ලිම් ජාතිකයන් නොවේ .
තායි මුස්ලිම් නායකයෝ කියයි .
බැංකොක්හිදී , අරගලකාරි දකුණු තායිලන්තයේදී ඉකුත් සෙනසුරාදා වයස් ගත බෞද්ධයෙකුගේ හිස ගසා මර දැමීම සිදු කර ඇත්තේ සැබෑ මුස්ලිම් වාර්ගිකයන් යැයි නොසිතන ලෙස ඉල්ලා ඇති මුස්ලිම් නායකයින් , සන්සුන් වන ලෙස කැලඹිල්ලට පත් ජනතාවගෙන් ඉල්ලා තිබේ .
සිද්ධිය පිළිබඳව මුස්ලිම් ජනතාව බෙහෙවින් සංවේගයට පත්ව සිටින බවත් සිද්ධියෙන් කුපිත කොටස් මුස්ලිම් වර්ගයාට එරෙහිව විවිධ අදහස් පල කරමින් සිටින බවත් පවසන නාරාතිවට් හි පළාත් සභා සභාපති අබ්දුරහමන් අබ්දුල්ෂාඩ් , බලධාරීන් විසින් වහ වරදකරුවන් නීතිය හමුවට පැමිණවිය යුතු බව කියා තිබේ .
හිස ගසා දැමීමට ලක් වූ පුද්ගලයා 67 හැවිරිදි රබර් කිරි කපන්නෙකු බව ප්‍රකාශිතය .
ඔහුගේ මරණය ප්‍රදේශයේ නොසන්සුන් වාතාවරණයක් මතු කර ඇති අතර විශේෂයෙන්ම රාත්‍රියේ ආගම් දෙකටම අයත් ජනතාව දැඩි විමසිල්ලෙන් හා බියෙන් පසුවන බව සඳහන්ව තිබේ .
ඝාතන කල්ලිය ඔහුගේ මළ සිරුර අසල දමාගොස් තිබූ ලියවිල්ලක මැලේ ජාතිකයන් අත් අඩංගුවට ගැන්ම දිගටම සිදු වන්නේ නම් තායි බෞද්ධයන් ඝාතනය දිගටම සිදු කරන බව සඳහන් කර තිබේ .
බලධාරීන් පවසන්නේ ඔවුන් ආගමික ගැටුමක් නිර්මාණය කිරීමට ප්‍රයත්න දරන බවය .
රොයිටර් රුසියාව කොමියුනිස්ට් පක්ෂ නායකයාට තනතුරින් ඉවත් වන්නැයි නියෝග .
මොස්කව්හිදී , රුසියානු කොමියුනිස්ට් පක්ෂ නායක ගෙනඩි සයුගනෝව්ට එම තනතුරෙන් ඉවත් වන්නැයි ඉහළ පෙළේ කොමියුනිස්ට්වාදීන් කණ්ඩායමක් පෙරේදා ඉල්ලා තිබේ .
පක්ෂයේ ඉහළ පෙළේ නිලධාරීන් හයදෙනෙකු විසින් අත්සන් කරන ලද ලිපියකින් මෙම ඉල්ලීම සිදු කර ඇති අතර පක්ෂයේ අර්බුදකාරිත්වයට මෙන්ම පසුගිය වසරේ පැවති පාර්ලිමේන්තු මැතිවරණයේදී ලත් අන්ත පරාජයට ද සයුගනෝව් වගකිව යුතු බව පෙන්වා දී තිබේ .
රුසියාවේ විශාලම පක්ෂය වන කොමියුනිස්ට් පක්ෂය තුළ සයුගනෝව් කරෙහි ඇති නොකමැත්ත වැඩිවෙමින් පවතින නමුදු පක්ෂය මුළුමනින් ම පාලනය වන්නේ ඔහුගේ අණසක යටතේය .
ඒ . එෆ් . පී . ප්‍රාණ ඇපකරු සිද්ධියට සම්බන්ධ අල් කයිඩා සැකකරුවන් සොයා සවුදිය පුරා මහා මෙහෙයුමක් .
කෝබර්හිදී , ශ්‍රී ලාංකිකයන් දෙදෙනෙකු ඇතුල්‍ර පුද්ගලයන් 22 නකු ඝාතනය කරුණු සෞදි ප්‍රාණ ඇපකරු සිද්ධියට අදාළ යැයි සැලකෙන අල් - කයිඩා සැකකරුවන් තිදෙනා සොයා සවුදි ආරක්ෂක හමුදාව මහා මිනිස් දඩයමක් අරඹා තිබේ .
විශාල ආරක්ෂක දැලක් එලා තිබියදීත් මේ අපරාධකරුවන් ඉන් රිංගා පලාගොස් ඇතැයි පැවසේ .
කෝබාර් හි සිද්ධිය ඇති වූ තැනින් කි . මී . 10ක් දුරකදී ඔවුන් දැක තිබුණද එතැනින්ද ඔවුන් ලිස්සා ගොස් ඇත .
මෙම ඝාතක පිරිසේ නායකයා අත් අඩංගුවට ගෙන ඇති බව අභ්‍යන්තර කටයුතු අමාත්‍යාංශය කියයි .
එහෙත් ඔහුගේ සහායක ඝාතකයින් තිදෙනා තවත් ප්‍රාණ ඇපකරු පිරිසක් ආරක්ෂක පලිහක් ලෙස යොදා ගනිමින් වාහන වලින් පලාගොස් තිබේ .
තවත් ප්‍රහාර සිදු විය හැකි බවට බ්‍රිතාන්‍ය සැක පහල කොට ඇති අතර සිද්ධියේ ඡායාරූප විකාශනය වීමෙන් පසු බටහිර රටවල් සිය සංචාරකයින්ට සවුදිය තහනම් ප්‍රදේශයක් කර තිබේ .
මෙම සිද්ධිය තෙල් වෙළෙඳපොළටද දැඩි සේ බලපා ඇත .
ඊයේ වන විට බොරතෙල් බැරලයක මිල ඩොලර් 40කින් වැඩි වී තිබිණ .
ඒ . එෆ් . පී . අගමැති අපේක්ෂකයකු නම් කිරීමට විරුද්ධ පක්ෂ අසමත් වීමෙන් නේපාලයේ දේශපාලන අර්බුදය තවත් උග්‍ර අතට .
කත්මන්දුහිදී ය , අගමැති තනතුර සඳහා සුදුසු පුද්ගලයකු නම් කිරීමට , නේපාලයේ ගයනේන්ද්‍ර රජු විසින් , එරට විරුද්ධ පක්ෂ නායකයන්ට දුන් දිනයක කාල සීමාව ගෙවී යාමට පෙර ඒ සඳහා කිසිවකුගේ නමක් යෝජනා කිරීමට ඔවුන් අසමත් වීම නිසා , නේපාලයේ දේශපාලන අර්බුදය තවත් උග්‍ර අතට හැරෙමින් පවත්නා බැව් වාර්තා වී තිබේ .
මාඕවාදී ගරිල්ලන් මර්දනය කිරීමේ සහ නේපාල විරුද්ධ පක්ෂ ඒකරාශි කර රජයක් පිහිටුවීමේ හැකියාව සහිත , අගමැති අපේක්ෂකයකු නම් කිරීම සඳහා රජු විසින් එරට විරුද්ධ පක්ෂ සන්ධානයට දී තිබූ පැය 24 ක කාලය පෙරේදා පස්වරු පහට අවසන් විය .
රටේ විශාලතම දේශපාලන පක්ෂය වන නේපාල කොංග්‍රසයේ ප්‍රධානියා මෙන් ම හිටපු අගමැතිවරයකු ද වන ගිරිජා ප්‍රසාද් කොයිරාළ පවසා ඇත්තේ රටේ වත්මන් තත්ත්වය මත , පුද්ගලයකුගේ නමක් යෝජනා කිරීම එතරම් ගැටලුවක් නොවන නමුත් , ඒ පිළිබඳව ඒකමතික තීරණයකට එළැඹීමට මෙතෙක් හැකියාවක් නොලැබුණ බවයි .
නේපාල රජුගේ අනුග්‍රහය මත පත් වූ හිටපු අගමැති සූර්ය බහදුර් තාප බලයෙන් පහ කිරීමත් සමග පංච විරුද්ධ පක්ෂ සන්ධානය සමඟ සාකච්ඡා පැවැත්වීමට ගයනේන්ද්‍ර රජු කැමැත්ත පළ කර තිබුණ ද ඉන් සැළැකිය යුතු ප්‍රතිඵලයක් මේ වන තෙක් ලැබී නොමැත .
ඒ . එෆ් . පී . සුඩානයේ පූර්ණ සාම ගිවිසුමට අස්සන් තැබීම අගෝස්තුවේ කාටුම්හි දී , සුඩාන රජය හා එරට සුඩාන ජනතා විමුක්ති හමුදාව අතර පරිපූර්ණ අවසන් සාම ගිවිසුම අගෝස්තු මස අත්සන් කරෙනු ඇතැයි ප්‍රකාශ වී ඇති අතර , දෙපාර්ශවය අතර පවත්නා සටන් විරාම ගිවිසුමේ කාලය ඉකුත්ව ඇති නිසා එය තවත් තෙමසකට දීර්ඝ කිරීම ද පසුගියදා සිදු විය .
අවසන් සාම ගිවිසුම අගෝස්තුවේදී අත්සන් කරෙනු ඇතැයි පවසන සුඩානයේ පළමු වැනි උප ජනාධිපති අලි ඔස්මාන් මොහමඩ් තහා , ඊට කලින් දෙපාර්ශවය අතර පවත්නා වෙනස්කම් සමනය කර ගැන්මේ සාකච්ඡා පවත්වන බව ද කියා තිබේ .
දෙපාර්ශවය අතර මීට කලින් එකඟතාවය ඇති කර ගත් ගිවිසුම් , ඉදිරි දිනවල දී නයිරෝබි නුවරදී අත්සන් කරන බව ද තහා පාර්ලිමේන්තුවට පැවසීය .
මෙම අස්සන් කිරීම් වලින් පසු ජුනි මස අවසන් සතියේදී සවිස්තරාත්මක සාකච්ඡා සිදු කරෙනු ඇති බව ද තහා කීවේය .
අවසන් ගිවිසුමට කලින් එය ක්‍රියාත්මක කළ යුතු සැටි හා දේශපාලන සැලසුම් පිළිබඳව සාකච්ඡා කරෙනු ඇති බව ද ප්‍රකාශිතය .
මේ අතර තවත් තෙමසක් සඳහා සටන් විරාමය දීර්ඝ කර ඇත්තේ 2002 ඔක්තෝබරයේ මුලින්ම අත්සන් කොට කලින් කලට දීර්ඝ කරන ලද එම සටන් විරාමය ඉකුත් සඳුදා අවසන් වීමට නියමිතව තිබුණු බැවිණි .
රොයිටර් ඒ . එෆ් . පී . 01 . මලයාසියාවේ ධනවත් කාන්තාවක අතින් හිංසනයට ලක් වූ 19 හැවිරිදි නිර්මලා බොනෙට් නැමැති ඉන්දුනීසියානු ගෘහ සේවිකාවයි මේ .
විදුලි ස්ත්‍රික්කයකින් සහ උතුරන ජලයෙන් සිදු කළ පිළිස්සුම් තුවාල සහිතව , ක්වාලාලම්පුර් හි ඉන්දුනීසියානු තානාපති කාර්යාලය වෙත පැමිණ ඇය තම දුක්ගැනවිල්ල ඉදිරිපත් කළේ මෙසේය .
මලයාසියාවේ පුවත්පත් වාර්තා පවසන්නේ එරටින් මෙවැනි සිද්ධියක් වාර්තා වූ පළමු අවස්ථාව මෙය බවයි .
02 .
බටහිර බැග්ඩෑඩයේ සුප්‍රසිද්ධ අබුගාරේබ් බන්ධනාගාරයට ඇතුල් වන ප්‍රධාන ගේට්ටුව අසල මුර සේවයේ යෙදී සිටින අමෙරිකා සොල්දාදුවකු ඒ අසල රැස් වී සිටින ළමයින් දෙසට රස කැවිලි පාර්සලයක් වීසි කරන අන්දම .
සදාම් හුසේන්ගේ පාලන සමයේ ඉරාක සිරකරුවන් රඳවා තිබූ මෙම බන්ධනාගාරය , අමෙරිකා හමුදා විසින් දැන් පාවිච්චි කරන්නේ ඉරාක යුද සිරකරුවන් සඳහායි .
දිනපතා මේ ස්ථානයට පැමිණෙන ඉරාක ජනයා හිරකර සිටින ඥාතීන් පිළිබඳව තොරතුරක් ලැබෙන තෙක් නොඉවසිල්ලෙන් පසු වෙති .
03 . ඉන්දුනීසියාවේ ජනාධිපතිවරණය ජූලි 5 දා පැවැත්වෙයි .
පළමු වරට සෘජු ජන සහභාගිත්වයෙන් පැවැත්වෙන මෙම ජනාධිපතිවරණයේ ප්‍රචාරක ව්‍යාපාරය පසුගියදා ඇරඹිණ .
හිටපු ජෙනරාල් වරයෙකු වන සුසිලෝ බැම්බන් යුධෝයෝනෝද ජනාධිපති අපේක්ෂකයකු ලෙස ඉදිරිපත්ව සිටින අතර ඔහු පැහැදිලිවම පෙරමුණේ සිටින බව මත විමසුම් වලින් අනාවරණය වී ඇත .
ඊයේ ජකාර්තා නුවර පැවති ඔහුගේ රැලියකදී දෙහැවිරිදි දරුවෙකු යුධෝයෝනෝ දැක්වෙන කාඩ්පතක් අල්ලා ගෙන සිටියේ මෙසේය .
04 . ඉරාක හමුදා ක්‍රියාන්විතයේදී මිය ගිය අමෙරිකානුවන් සිහිපත් කැරෙන අනුස්මරණ දිනයක් පෙරේදා පැවැත්විණ .
අමෙරිකාවේ , කැලිෆෝර්නියාවේ ශාන්ත මොනිකා වෙරළේ ඔවුන් වෙනුවෙන් කුරුස 810 ක් නැගී තිබුණේ මෙසේය .
පෙන්ටගන සංඛ්‍යා ලේඛන වලට අනුව මේ වන විට අමෙරිකානුවන් 802 දෙනෙකු ඉරාකයේදී මිය ගොස් ඇත .
05 . පාකිස්තානයේ කරච්චි නුවර ෂියා මුස්ලිම් පල්ලියක පෙරේදා පුපුරා ගිය බෝම්බයෙන් 19 දෙනෙකු ජීවිතක්ෂයට පත් වු බව පැවසේ .
බෝම්බයෙන් පල්ලියේ අර්ධගෝලාකාර ශිඛරය හානියට පත්ව තිබුණු සැටිය මේ .
06 . ඉරාක පාලක මණ්ඩලයේ වත්මන් ප්‍රධානී ගාසි . අල් - යවාර් , ඉදිරියේදී පිහිටුවනු ලබන ඉරාක අන්තර් පාලනයේ ජනාධිපති ලෙස පත් වනු දැක්මට රිසි ඉරාක ජනතාව මෝසල් නගරයට රැස්ව ඔහුට සහාය පල කළ අයුරුය මේ .
ලන්ඩන් බෞද්ධ විහාරයේ ලේ දන්දීම .
අද රමණී කාංගරආරච්චි ලන්ඩන් නුවර සිට වෙසක් උත්සවය නිමිත්තෙන් චෙසික් ලන්ඩන් බෞද්ධ විහාරයේ දෙවැනි වරටත් ලේ දන්දීමේ ව්‍යාපාරයක් අද ( 9 ) දවස පුරා පැවැත්වේ .
ලන්ඩන් බෞද්ධ විහාරයේ අධිපති මැදගම වජිරඥාන හිමියන්ගේ අනුශාසනා පරිදි ඉකුත් වසරේ පැවැති ලේ දන්දීමට වඩා යහපත් ප්‍රතිචාරයක් මෙවර ලැබෙන බව කීහ .
වෙසක් පෝය නිමිත්තෙන් මැයි 2 වැනිදා පැවැති ශීල ව්‍යාපාරයට ද දෙසීයක් පමණ පිරිසක් සහභාගි වූහ .
මෙම පිංකමට බ්‍රිතාන්‍යයේ මියැන්මාර් තානාපති යූ ක්වාම් වින් සහ එහි ශ්‍රී ලංකා තානාපති කර්ටි නියෝජනය කරමින් කේ . ඩබ් . එස් . ගෞතමදාස යන මහත්වරු සහභාගි වූහ .
ප්‍රජාතන්ත්‍රවාදයේ දෙව්දුවක හෝ විසම්මුතියේ මුනිවරියක ලෙස සුචී ගේ ප්‍රතිරූපය නැංවීමට ඇයගේ අනුගාමිකයන් විසින් දරන ප්‍රයත්නය අභියෝගයකට ලක් ‍කෙරෙන දේශපාලන චරිත ඝාතන ව්‍යාපෘතියක් ද පසුගිය දශක එකහමාර තිස්සේ ම හමුදාව විසින් ගෙන යනු ලැබිණි .
එහි දී නැඟෙන ප්‍රධාන චෝදනාවක් නම් ඇය බටහිර රටවල් වෙනුවෙන් සේවය කිරීමේ දේශපාලන කොන්ත්‍රාත්තුවක් බාර ගෙන ඇති බවයි .
ඓතිහාසික වශයෙන් බටහිර විරෝධී දේශපාලන සම්ප්‍රදායයක් ඇති රටෙකදී රාජ්‍ය මාධ්‍ය අනුග්‍රහය ඇතිව කෙරෙන එබඳු සංවිධානාත්මක ප්‍රචාරයක බලපෑම ජනමතය තුළ කිසියම් වලංගු බවක් ලැබීම වැලැකිය නොහැකි වන්නේ ඇමරිකා එක්සත් ජනපදය සහ යුරෝපා සංගමය ඇයගේ ජාත්‍යන්තර ශක්තියේ පදනම බව පෙනෙන්නට ඇති නිසා ය .
බුරුමය මත පනවා ඇති බටහිර ආර්ථික තහංචි පිටුපස ඇති දේශීය සාධකය ඇය බවත් , ජනතාව විඳින ආර්ථික අමාරුකම් වලට මූලික හේතුව ඇගේ “ පරගැති දේශපාලනය ” බවත් චෝදනා කරමින් ජනතාව සහ සුචී අතර පරතරය වැඩි කිරීම හමුදා බලධාරින්ගේ තවත් උපක්‍රමයක් වී තිබේ .
හමුදා පාලනය සුචී කෙරෙහි මේ සතුරු පිළිPUNC ගෙන යන්නේ , අර්බුදය විසඳීම සඳහා ඇය සමඟ අඛණ්ඩ සංවාදයක් පවත්වා ගෙන යන බවක් බටහිර රට වලට ඒත්තු ගැන්වීමේ වෑයමක යෙදෙන අතර ය .
මර්දනයේ මෙන්ම රාජ්‍යතාන්ත්‍රික බලපෑමේ දෙයාකාර ආයුධ හමුදාව විසින් යොදා ගනු ලැබේ .
බටහිර රටවල් ඔස්සේ හමුදා පාලනයට එරෙහිව සෘජු පීඩනයක් එල්ල වුවත් එම පීඩනයේ බලපෑම් අඩු මට්ටමක පවත්වා ගැනීමට හමුදා පාලනයට රුකුල් දෙන තවත් බාහිර සාධක ද තිබේ .
දෙවැන්න වෛරයෙන් උසිගැන්වෙන දූෂණ වර්ගය යි .
තම ක්‍රෝධයට ලක්වූවනට එරෙහිව වෛරයෙන් වැරැදී මාර්ග අනුගමනය කිරීම ඒ අගතිය යි .
තෙවැන්න , මෝහය හෙවත් නූගත්කම , එනම් අවිද්‍යාව නිසා නිවැරැදි මාර්ගයෙන් බැහැර වීමයි .
සිවුවැන්න , බිය නිසා පොළඹවනු ලබන දූෂණය යි .
සතර අගතියෙන් අතිශයෙන් ම නරක අගතිය එය යි .
හොද නරක හරි වැරැද්ද පිළිබඳ හැඟීමෙහි ගෙල හිරකොට ඒ හැඟීම සම්පූර්ණයෙන්ම විනාශ කරනු ලබන්නේ බිය නිසාය .
අනෙක් අගති තුනට ම බොහෝ විට මුල් වන්නේ ද බියයි .
ඉහත සඳහන් පළමු වැනි අගතිය හුදු තෘෂ්ණාවේ ප්‍රතිඵලයක් නොවන අවස්ථාවන් හි එයට හේතු විය හැකි පොදු සාධකය බියයි .
ඌනතාවේ බිය හෝ තමන් ආදරය කරන අයගේ හොඳ හිත අහිමි වීමේ බිය සහ ඒ අනුව තමන් අභිබවනු ලැබෙතැයි යන බියෙන් නින්දාවට පාත්‍ර PUNCැයි හෝ කවර හෝ ආකාරයෙකින් තමන් හට අනර්ථයක් සිදු PUNCැයි හෝ බියෙන් ක්‍රෝධය ජනිත වන්නේය .
බියෙන් මිදුණු සත්‍යය සොයා ගැනීමේ නිදහස නැති නම් අවිද්‍යාව දුරු කිරීම අපහසු ය .
බිය සහ දූෂණය අතර සබැඳියාව ඒ තරම් ම සමීප නිසා , බියෙන් පෙළෙන සමාජයක් තුළ දූෂණය පතුලට ම කිඳා බැස තිබීම පුදුමයෙක් නො වේ .
1962 දී බුරුමය තුළ ප්‍රජාතන්ත්‍රවාදයට මරු කැඳවමින් බිහි වු හමුදා පාලනය ප්‍රජාතන්ත්‍රවාදය යළි ඇති කිරීමට ඇති කැමැත්ත ගැන මෙතෙක් දක්වා ඇති ආසන්නතම ඉඟිය වූයේ 1990 පාර්ලිමේන්තු මහා මැතිවරණයයි .
එම මහා මැතිවරණයේ දී හමුදා පාලනය අවසන් කර ප්‍රජාතන්ත්‍රවාදී පාලන ක්‍රමය යළි පිහිටුවීමට ප්‍රතිඥා දුන් සුචී ගේ ජාතික ප්‍රජාතන්ත්‍රවාදී සංගමය ආසන 485 න් 392 ක් ම දිනා ගත් අතර , හමුදා පාලකයන් ගේ පක්ෂය වූ ජාතික සමඟි පක්ෂයට ලැබුණේ ආසන 10 ක් පමණකි .
ජනවාර්ගික නියෝජනයක් පැතූ පක්ෂ සහ කුඩා ස්වාධීන කණ්ඩායම් වලට ආසන 93 ක් ලැබිණි .
කෙසේ වුව ද , සුචී ගේ ජාතික ප්‍රජාතන්ත්‍රවාදී සංගමය මහා මැතිවරණයේ දී ලැබූ පැහැදිලි ජනවරම පිළි නොගත් හමුදා පාලකයෝ , පාර්ලිමේන්තුව කැඳවීමට ඉඩ නොදුන්හ .
පාර්ලිමේන්තු ප්‍රජාතන්ත්‍රවාදය අමු අමුවේ ඝාතනය කරමින් යුද්ධ හමුදා පාලයක් විසින් මෙතෙක් එල්ල කරුණු ඉතා ම දරුණු සහ දිග්ගැස්සුණු ප්‍රහාරය මේ අනුව බුරුමයෙන් වාර්තා විය .
කෙසේ වුව ද , සුචී ගේ පාර්ලිමේන්තු කණ්ඩායම බුරුමයේ නීත්‍යනුකූල ආණ්ඩුව නියෝජනය කරන බව ලොව පුරා ප්‍රජාතන්ත්‍රවාදී බලවේග විසින් පිළිගැනුණත් , නිදහස් පාර්ලිමේන්තුවේ දොර වැසීමට තමන් ගත් හමුදාමය පියවර යුක්ති සහගත බව පෙන්වීමට ජනරාල්වරුන් ක්‍රියා කරන්නේ පූර්ණ පාර්ලිමේන්තු ප්‍රජාතන්ත්‍රවාදී ක්‍රමයක් තව ම බුරුමයට ඔරොත්තු නොදෙන බව කියමිනි .
එයට හේතුවක් ලෙස ඔවුන් දක්වන්නේ රට තුළ ඇති ජනවාර්ගික බෙදුම්වාදී ව්‍යාපාර ඔස්සේ ජාතික ඒකාග්‍රතාවයට සහ දේශපාලන ස්ථාවරයට එල්ල වන තර්ජනයයි .
මූලික මිනිස් අයිතිවාසිකම් අහිමි කරනු ලැබ තිබෙන සමාජයක දෛනිකව රජයන්නේ බිය යි .
සිරගත කරනු ලැබීමේ බිය , වධයට භාජනය කරනු ලැබීමේ බිය , මරණ බිය , දිළිඳුකමේ බිය , හිත මිතුරන් හා පවුලේ සාමාජිකයන් අහිමි වීමේ බිය , දේපළ හෝ ජීවිකා වෘත්තිය හෝ අහිමි වීමේ බිය , තනි කරනු ලැබීමේ බිය හා අසාර්ථක වීමේ බිය ඉන් කීපයෙකි .
බියෙහි අතිශයෙන් ම ද්‍රෝහි ස්වරූපය නම් , මිනිසාගේ නෛසර්ගික ගරුත්වය පවත්වා ගැනීමට ආධාර වන ධෛර්යයෙන් යුතු දෛනික සුළු ක්‍රියාකාරකම් පවා වැදගැම්මකට නැති මෝඩ ක්‍රියා ලෙසින් හෙළා දැකීමයි .
සුචී ගේ මේ අර්ථකථනය අනුව , ඇගේ නායකත්වයෙන් අද බුරුමයේ සිදු වන්නේ සතර අගතියට එරෙහි ධර්ම යුද්ධයකි .
එය ආඥාදායක හමුදා පාලනයක රාජ්‍ය ත්‍රස්තවාදය මෙන් ම අන්තවාදී දේශපාලන චින්තනයක ප්‍රචණ්ඩත්වය ද බැහැර කරන විසඳුම් මඟක් බව ඇගේ දර්ශනය බව පෙනෙයි .
අද පවත්නා බුරුම යථාර්ථය අනුව හැඟෙන්නේ රට තුළ ප්‍රධාන විපක්ෂ බලවේගය වන ඇගේ පක්ෂයත් ප්‍රායෝගික වශයෙන් රට තුළ අධිකාරිත්වය හිමි කර ගෙන සිටින හමුදා මණ්ඩලයන් අතර සම්මුතියකින් මිස විසඳුමක් සපයා ගත නොහැකි බව ය .
විදෙස් ලිපිය - 2 රට ආණ්ඩු කිරීමේ බලය සුචී ගේ පක්ෂයට ජනතාව විසින් ඒකාන්ත ලෙස පවරා දෙනු ලැබුවත් බුරුමය තුළ තවමත් රජ කරන්නේ ජනරාල්වරුන්ගේ තුවක්කුවේ ආධිපත්‍යයයි .
ගත වූ අවුරුදු දාහතරක කාලය තුළ රට තුළ සුචී ගේ ශක්තිය පිළිබඳ සැබෑ තක්සේරුවක් කිරීම දුෂ්කර කාර්යයකි .
එදා ඇගේ කිට්ටුම අනුගාමිකයන් ලෙස පාර්ලිමේන්තුවට පත් වූ හෝ පක්ෂය තුළ ක්‍රියාකාරී වූ පුරෝගාමින්ගෙන් ඇතැම් දෙනා වියපත් වී හෝ අකර්මණ්‍ය වී හෝ ඇත .
ප්‍රජාතන්ත්‍රවාදය වෙනුවෙන් කැරෙන සටනේ ජාතික නායකත්වය උසුලන අතරම , හමුදාව සමඟ ඕනෑවට වැඩි දේශපාලන මුකුළුවකට එළැඹෙමින් ජනතාවාදී සටන්කාමී කොටස් පාවාදීමකට සමාන වන " වැනෙන සුළු " ගතියක් ඇය විසින් පෙන්නුම් කරනු ලබතැයි චෝදනා නැඟෙනු ද ඇසේ .
වෙසක් උත්සව මාලාවක් සිංහල අවුරුදු උණුසුම ලන්ඩනයෙන් ගිලිහී යනවාත් සමඟ ම ඉන් අනතුරුව එළැඹෙන ජාතික උත්සවය වන වෙසක් උත්සවය සැමරීම වස් දැන් ලන්ඩන් වාසීහු ලහි ලහියේ සූදානම් වෙති .
මේ වෙනුවෙන් උත්සව මාලාවන් ගණනාවක්ම සංවිධානය කොට ඇත .
මහා බ්‍රිතාන්‍ය ශ්‍රී ලංකා මහ කොමසාරිස් කාර්යාලයේ කාර්ය මණ්ඩලය ලන්ඩන් වාසී බෞද්ධ ජනතාව ගේ සහයෝගය ඇතිව හෙට ( 3 ) ධර්ම දේශනාවක් පැවැත්වීමට සංවිධානය කොට ඇත .
මහා බ්‍රිතාන්‍ය බ්‍රිස්ටල් පුරවරයේ " බාත් ස්පා " විශ්ව විද්‍යාලයේ කථිකාචාර්ය මහාචාර්ය දීගල්ලේ මහින්ද හිමියන් විසින් මෙවර ධර්ම දේශනය පැවැත්වීමට නියමිත ය .
අද ( 2 ) දවස පුරා මෙම වෙසක් උත්සවය පැවැත්වීමට ලන්ඩන් බෞද්ධ විහාරය මගින් සියලු සංවිධානය කොට ඇත .
මහා බ්‍රිතාන්‍යයේ බුරුම තානාපති තුමා විසින් බෞද්ධ කොඩිය එසැවීමෙන් ආරම්භ වෙන මෙම උත්සවයට ශ්‍රී ලංකා මහා කොමසාරිස් කාර්යාලය නියෝජන කරමින් කේ . ඩබ්ලිව් . ඇස් . ගෞතම දාස සහ ඩබ්ලියු . ඒ . ප්‍රේමරත්න යන මහත්වරු සහභාගි වීමට නියමිත ය .
දවස පුරා අනුශාසනා සහ ධර්ම සාකච්ඡා රාශියක් පැවැත්වීමට නියමිත වන අතර විහාරාධිපති සහ මහා බ්‍රිතාන්‍යයේ ප්‍රධාන සංඝනායක මැදගම වජිරඥාන , ටී . බන්දුල , බී . සීලවිමල , බොරැලැස්ගමුවේ ප්‍රේමරතන යන ස්වාමින් වහන්සේලා විසින් එම සාකච්ඡා මෙහෙයවනු ඇත .
සිල් සමාදන් වන්නන් සහ මහා සංඝයා උදෙසා මහා දානමය පිංකමක් ද මෙදින ම සංවිධානය කොට ඇත .
කිංස්බරි හී ශ්‍රී සද්ධාතිස්ස ජාත්‍යන්තර බෞද්ධ මධ්‍යස්ථානය විසින් අද ( 2 ) දින මහා ශිල ව්‍යාපාරයක් සංවිධානය කොට ඇති අතර මේ සඳහා 150 කට අධික සැදැහැවතුන් පිරිසක් සිල් සමාදන් වෙනු ඇතැයි දැනගන්නට ලැබී ඇත .
සිල් සමාදන් වන්නන්ට හා මහා සංඝයා වෙනුවෙන් සංවිධානය වූ මහා දානමය ව්‍යාපාරයක් මෙදිනට සංවිධානය කොට ඇත .
ලෙච්වර්න් අවුරුදු .
සිංහල අවුරුදු සැමරීම වස් උත්සව දෙකක් ම ලෙච්වර්න් පුරවරයේ සංවිධානය කොට තිබිණි .
ලෙච්වර්න් බෞද්ධ විහාරස්ථානය විසින් සංවිධානය කරන ලද අවුරුදු උත්සවය 17 වැනි දා පෙරවරු 10 . 00 සිට පස්වරු 7 . 00 දක්වා පැවැත්විණි .
ෆ්ලේම් සංවිධානය කරන ලද " නව අවුරුදු උදාව " සංදර්ශනය ප . ව . 6 . 30 සිට අලුයම 1 . 00 දක්වා පැවැත්විණි .
බක්මහ ගී මියැසිය .
බක් මහ අසිරිය ලන්ඩන් වාසීන් ශ්‍රී ලාංකිකයන්ට කියා පාන බක්මහ ගී මියැසිය මෙවරත් ජාත්‍යන්තර බෞද්ධ මධ්‍යස්ථාන සංගමය සමගින් හීත්‍රෝ ගී ලංකා ප්‍රජා මධ්‍යස්ථාන විසින් පසුගිය 24 වැනි දා ෆෙල්තම් හි දී සංවිධානය කොට තිබිණි . සංස්කෘතික සංදර්ශනයකින් ද සැරසුණු මෙම උත්සව මාලාව අවසානයේ පැවති මහා සංගීත සංදර්ශනය සඳහා සංගීතය සපයන ලද්දේ ලන්ඩන් නුවර තවත් ජනප්‍රිය සංගීත කණ්ඩායමක් වන " හොරයිෂන්ස් " විසිනි .
බුද්ධ රූපවලට හොඳ ඉල්ලුමක් ලොව ශ්‍රේෂ්ඨතම ආගමික නායකයා වන බුදු රජාණන් වහන්සේ ගේ ශ්‍රී දේහය කිසිම ගරු කිරීමකින් හෝ වගකීමකින් තොරව වෙළෙඳ භාණ්ඩ වල ප්‍රචාරය කිරීමට බටහිර වෙළෙඳ ආයතනයන් දැන් පෙළඹී ඇත .
මහා බ්‍රිතාන්‍යයේ ප්‍රධාන පෙළේ සුපිරි වෙළෙඳ සැල් සංකිර්ණයක් වන " සේන්ස්බරි " වෙළෙඳ ආයතනය ශ්‍රී ලංකාවෙන් ගෙන්වා අලෙවි කරන තේ සඳහා භාවිතා කරනු ලබන ඇසුරුමේ බුදු රුවක් මෑතක සිට භාවිතා කිරීමට පටන් ගෙන ඇත .
මේ පිළිබඳ තොරතුරු ලබා ගත් විගස මහා බ්‍රිතාන්‍යයේ ශ්‍රී ලංකා මහ කොමසාරිස් ෆායිස් මුස්තාෆා මහතා විසින් තම විරෝධය පළ කරමින් " සේන්ස්බරි " පාලක මණ්ඩලය වෙත ලිපියක් යවා ඇත .
බෞද්ධාගාමික සියලු දෙනා ගේ උත්තරීතර සංකේතය වන බුද්ධ ප්‍රතිමාව මෙලෙස වාණිජමය කටයුතු සඳහා තමාත් 70 % ට අධික ශ්‍රී ලාංකික බෞද්ධයිනුත් කිසිසේත් ම අනුමත නොකරන බව එතුමාගේ ලිපියෙහි සඳහන් වී තිබුණි .
ශ්‍රී ලංකාවේ තේ අලෙවිය සඳහා ඔබ ආයතනය අතීතයේ පටන් ම උදව් කර තිබුණත් මෙවැනි ක්‍රියාවක් කෙලෙසකවත් අනුමත කළ නොහැකි හෙයින් වහාම එම ඇසුරුම ඉවත් කොට එම තේ අලෙවි කරන ලෙස එතුමා එම ආයතනයෙන් ඉල්ලා සිටියේය .
සිද්ධිය අවබෝධ කොටගත් එම වෙළෙඳ ආයතනයේ ජ්‍යෙෂ්ඨ නිලධාරීන් වහා ක්‍රියාත්මක වන පරිදි එම ඇසුරුම් ඔවුන්ගේ වෙළෙඳ සල් වලින් ඉවත් කිරීමට තීරණය කරමින් සිදු වූ දේ ගැන ඔවුන් මහත් කණගාටු දායක වන බව ප්‍රකාශ කරමින් පෙරළා ලිපියක් මහා කොමසාරිස් වරයා වෙත එවා ඇත .
පිහිනුම් ඇඳුම් සඳහා බුද්ධ ප්‍රතිමාව ඇමරිකා එක්සත් ජනපදයේ ප්‍රමුඛ පෙළේ පිහිනුම් ඇඳුම් නිෂ්පාදක ආයතනයක් වන " ඔන්ඩේඩ්මාර් " නම් ආයතනය විසින් නිර්මාණය කරන පිහිනුම් ඇඳුම් දෙකක් සඳහා ඉතාමත්ම අශෝභන ලෙස බුද්ධ ප්‍රතිමාවට වෙළෙඳ ලාංඡනයක් සේ යොදා ගැනීම සම්බන්ධයෙන් විශාල බෞද්ධ පිරිස් එය වහා නතර කරන ලෙස එම ආයතනය වෙත පෙත්සම් යවා ඇතත් මේ වෙන තෙක් කිසිම පියවරක් ගෙන නොමැත .
මෙම ආයතනය විසින් නිපදවන ඇඳුම් වෙළෙඳාම් කරන වික්ටෝරියා සීක්‍රට්ස් නැමති ඇඳුම් විලාසිතා වට්ටෝරුවෙහි නොවනවුන්ට ඉහත පින්තූර යෙන් දැක්වෙන ඇඳුම් ප්‍රදර්ශනය කිරීමට මෙකී ආයතන දෙක කිසිම බියකින් තොරව ඉදිරිපත් වී ඇත .
ලෝකවාසී බෞද්ධ ජනතාව මෙවැනි බෞද්ධ විරෝධී අසාධාරණකම් වලට එරෙහිව වහා නැගී සිටිය යුතු අවස්ථාවක් ලෙස මෙය කැපී පෙනේ .
ලන්ඩන් විත්ති සුමිත් කඩවතගේ ලන්ඩන් නුවර සිට අවුරුදු සිරිතෙන් ලන්ඩනය ඔකඳ වෙයි මහා බ්‍රිතාන්‍යයේ තේම්ස් බෞද්ධ විහාරයට අනුබද්ධිත තේම්ස් සංස්කෘතික සහ සුභ සාධන පදනම සහ පැල්පොල විපස්සී පදනම විසින් වසරක් පාසා සංවිධානය කරන ලද මහා බක් මහ සැණකෙලිය සහ සංස්කෘතික ප්‍රදර්ශනය මෙවරත් උත්කර්ෂවත් අන්දමින් පසුගිය 11 වැනිදා ක්‍රොයිඩන් පුරවරයේ දී පැවැත්විණි .
තේම්ස් විහාරාධිපති පහළගම සෝමරතන හිමිපාණන්ගේ අනුශාසනා ඇතිව පැවැත්වුණු මෙම සැණකෙළියට විශාල ශ්‍රී ලාංකික පිරිසක් පැමිණ සිටියහ .
උත්සවයේ ප්‍රධාන අමුත්තන් ලෙස පැල්පොල විපස්සී හිමිපාණන් සමගින් මහා බ්‍රිතාන්‍යයේ ශ්‍රී ලංකා නියෝජ්‍ය මහ කොමසාරිස් සේනුකා සෙනවිරත්න මහත්මියත් ක්‍රොයිඩන් පුර පතිනි ජේම්ස් ඒවිස් මහත්මියත් සහභාගි වූහ .
උදෑසන භාගයේ දී නොයෙකුත් අවුරුදු චාරිත්‍ර සහ ක්‍රීඩා තරගයන් පැවැත්වූ අතර සවස් භාගයේ දී කාගේත් සිත් සතන් පුබුදුමත් කිරීමට සමත් මහා සංස්කෘතික සංදර්ශනයක් රඟ දැක්වුණි .
මෙහි සියලු ම නැටුම් අංගයන් කමලාංගනී පේරුසිංහ මහත්මිය ගේ සහ ජිනදාස නිවිතිගල මහතා ගේ අනුග්‍රාහකත්වයෙන් සංවිධධානය වී තිබුණි .
සංස්කෘතික සංදර්ශනයෙන් අනතුරුව " බක් මහ කැදැල්ල " නම් සංගීත සංදර්ශනයක් පැවැත් වූ අතර මේ සඳහා සනත් / මල්කාන්ති නන්දසිරි සමගින් අනුරාධා නන්දසිරි සහභාගි වූහ .
ලන්ඩනයේ සුප්‍රසිද්ධ සංගීත කණ්ඩායමක් වන " සීගිරි " සංගීතයෙන් දායක විය .
වසන්ත කාලෙට සුන්දර බක්මහේ සොඳුරු අත්දැකීම් සැතැපුම් දහස් ගණනක් මෙතෙරට ගෙනවිත් ලන්ඩනයේ වෙසෙන ශ්‍රී ලාංකිකයින්ට ලබා දීම ගැන පහළගම සෝමරතන හිමිපාණන්ට බෙහෙවින් ස්තුතිවන්ත විය යුතු ය .
ඡායාරූප – නිමල් නවරත්න ජිප්සීස් නැවතත් .
සුනිල් පෙරේරා ප්‍රමුඛ ජිප්සීස් සංගීත කණ්ඩායම නැවතත් වරක් ප්‍රසංගයක් සඳහා ඊයේ ( මැයි 1 වැනි දා ) ලන්ඩනයට පැමිණීමට නියමිතව තිබිණි .
ලන්ඩන් නුවර ඉබීස් හෝටලයේ දී පැවැත්වෙන මෙම සංගීත සංදර්ශනය ඇනස්ලි මාලේවන , රොනී ලීඩ් ( තට්ටය ) සහ ජින්ජර් ද සහභාගි වීමට නියමිතව තිබිණි .
කවදත් ජිප්සීස් සඳහා හොඳ ප්‍රතිචාරයක් ලන්ඩන් රසිකයන් වෙතින් ලැබිණි .
මැරතන් තරගයෙන් ලත් පවුම් 1500 ප්‍රදානය කරයි .
24 වියැති නිමන්ත සිරිවර්ධන පසුගිය දා පැවති ලන්ඩන් මැරතන් සඳහා සහභාගි වී තරගය නිමා කිරීමට සමත් විය .
ශ්‍රී ලංකාවේ ඉපැදී මහා බ්‍රිතාන්‍ය ආයෝජන ආයතනයක සේවයේ නියුතු නිමන්ත ඔහුගේ විවේක අවස්ථා වල දී සාමාජික සේවාවන් සඳහා නියුක්ත වන්නෙකි .
ලන්ඩන් මැරතන් තරගයට පළමු වතාවට සහභාගි වූ නිමන්ත පවුම් 1500 ක් ( රුපියල් 265000 ) ක මුදලක් උපයා ගත් අතර ඒ සියල්ල සාන්ත ජෝන් ගිලන් රථ සේවය සඳහා ප්‍රදානය කළේය .
ඇමරිකන් රූපවාහිනී සේවා සමඟ පැවැති සාකච්ඡා වල දී ඇයගෙන් පළ වූ නිරීක්ෂණයකින් මේ බව නොසඟවා පැහැදිලි කෙරිණි .
" හමාස් " ත්‍රස්තවාදී සංවිධානයක් බවත් , ෂීක් යසින් පෞද්ගලිකවම ත්‍රස්තවාදී ක්‍රියා සැලසුම් කිරීමේ නිරතව සිටි බවත් අපි විශ්වාස කරමු” යි ඕ කියා සිටියාය .
යාසින් ඝාතනය මුළු ලොව ම විසින් හෙළා දකිනු ලැබීමේ යථාර්ථය හමුවේ ඊශ්‍රායලය දැඩි ජාත්‍යන්තර හුදෙකලාවට පත් වීමේ අවදානම පැවැති අතර , විශේෂයෙන් ම එක්සත් ජාතීන්ගේ වේදිකාව ඔස්සේ ඊශ්‍රායෙල් විරෝධී තදබල මතයක් ගොඩනැගිණි .
තමන් ගේ සම්ප්‍රදායික අරාබි මිතුරන් වන ඊජිප්තුව වැනි රටවල් ද ඊශ්‍රායල් ප්‍රහාරය ගැන දක්වන විරෝධය නිසා මෙහිදී ඇමරිකාව මුහුණ දුන්නේ අසීරු තත්ත්වයකටය .
යාසින් ඝාතනය උඩ ජගත් සංවිධානය තුළ ඇරැඹුණු අරාබි - ඇමරිකන් කඹ ඇදිල්ලේ මුල් වටය ගිය බ්‍රහස්පතින්දා අවසන් වූයේ ඊශ්‍රායලය හෙළා දැකීමේ යෝජනාව ඇමරිකන් නිෂේධ බලයෙන් විසි වීමෙනි .
ආරක්ෂක මණ්ඩලයේ රටවල් පහලොව අතුරින් නිත්‍ය සාමාජිකත්වය හිමි පස් දෙනාගෙන් කෙනෙකු වන ඇමරිකාව එසේ යෝජනාවට එරෙහි වූ තනි රට බවට පත් වූ අතර , බ්‍රිතාන්‍යය , ජර්මනිය සහ රුමේනියා තෙරට ඡන්දය දීමෙන් වැළැකිණි .
චීනය , රුසියාව , ප්‍රංශය , ඇංගෝලියාව , චිලී , පාකිස්තානය , ස්පාඤ්ඤය , ඇල්ජිරියාව , බෙනින් , බ්‍රසීලය , පිලිපීනය යන රටවල් එකොළස පක්ෂ වූ අතර ඉරාක ආක්‍රමණයේදී ඇමරිකාව සමඟ දැඩි ලෙස එකට සිටි ස්පාඤ්ඤය ආරක්ෂක මණ්ඩලයේදී ඊශ්‍රායලය හෙළා දැකීමට එකතු වීම කැපී පෙනෙන පෙරැළියක් විය .
එක්සත් ජාතීන්ගේ සංවිධානය තුළ තමනට එරෙහිව අරාබි ශක්තිය ගොනු කරෙද්දී රාජ්‍යතාන්ත්‍රික පෙරමුණ ඔස්සේ ක්‍රියාත්මක වූ ඊශ්‍රායලය මහ ලේකම් කොෆි අන්නන්ට අලුත් ඉල්ලීමක් ඉදිරිපත් කරමින් ත්‍රස්තවාදය හෙළා දැකීම සඳහා එක්සත් ජාතීන්ගේ විශේෂ සැසියක් කැඳවන ලෙස යෝජනා කෙළේය .
මේ සඳහා මහ ලේකම්වරයා හමු වූ ඊශ්‍රායෙල් විදේශ ඇමැති සල්වාන් ෂැලෝන් , සැකයට ලක් වූ හමාස් නායක ෂීක් අහමඩ් යාසින් හැඳින්වූයේ මරා ගෙන මැරෙන බෝම්බකරුවන්ගේ පීතෘවරයා ලෙසය .
මෙවැනි හැඩගැස්මක් යටතේ ඔහු ඝාතනය කිරීම රෝගයට වඩා දරුණු ප්‍රතිකර්මයක් විය හැකි යැයිද සැලැකේ .
ඔහුගෙන් පසු නායකත්වයට ගිය අඟහරුවාදා තෝරා ගැනුණු අබ්දෙල් අසිස් රන්තිසි වඩා දැඩි මතධාරි සටන්කාමියකු ලෙස සැලැකේ .
ඊශ්‍රායලුන් සහ පලස්තීනුවන් අතර ප්‍රචණ්ඩත්වයේ ' කුණාටු මධ්‍යස්ථානයක් ' ලෙස කලෙක සිට ලෙයින් කැකෑරෙන ගාසාව මධ්‍යධරණීය සහ ඊජිප්තුව ඇසුරෙහි පැරණි පලස්තීන භූමිය මත සැතපුම් 26 ක් දිගින් සහ සැතපුම් 4 - 5 පමණ පළලින් යුතුව විහිද යන බිම් තීරුවක් වන අතර , පලස්තීනුවන්ගේ වර්තමාන අසහනයටත් , එය කෙරෙන් පැන නඟින සටන්කාමී ප්‍රතිචාරයටත් නිමිත්ත වී ඇත්තේ තවත් අරාබි බිම් මෙන්ම , 1967 අරාබි – ඊශ්‍රායෙල් යුද්ධයේ සිට මෙම පලස්තීන භූමියද ඊශ්‍රායලය විසින් අල්ලා ගනු ලැබ සිටීමයි .
ෂීක් යාසින්ගේ නායකත්වයෙන් පිහිටුවා ගැනුණු හමාස් සංවිධානය ඊශ්‍රායලය විනාශ කොට පලස්තීන රාජ්‍යයක් නිර්මාණය කිරීමේ පිළිPUNCට කැපව සිටී .
තමනට එරෙහිව මරා ගෙන මැරෙන ප්‍රහාර එල්ල කරන හමාස් නායකත්වය ඝාතනය කිරීම හැර වෙනත් ආරක්ෂක විකල්පයක් නැතැයි ඊශ්‍රායලය සිතයි .
මේ නිසා සිය ඔත්තු සේවා වල දැනුම් දීම් අනුව ක්ෂණික ප්‍රහාර සඳහා ගුවන් ගත කැරෙන හෙලිකොප්ටර් යානා වල සිට " ත්‍රස්තවාදී " ඉලක්ක යයි සැලැකෙන පුද්ගලයන්ට මිසයිල් ප්‍රහාර එල්ල කිරීමේ ඝාතන තාක්ෂණයක් කලෙක සිට එය ක්‍රියාත්මක කරයි .
" ප්‍රාණ පරිත්‍යාගයේ වීරයන් " ලෙස තමන් විසින් හඳුන්වනු ලබන මරා ගෙන මැරෙන කණ්ඩායම් වල මෙහෙයුම් යුක්ති සහගත බව පෙන්වීම සඳහා හමාස් සංවිධානය කියා සිටින්නේ ඊශ්‍රායෙල් සතුරාට වෙනත් " භාෂාවක් " නොතේරෙන බවය .
හමාස් මෙන්ම ජිහාඩ් සංවිධානද ත්‍රස්තවාදී කණ්ඩායම් ලෙස ඇමරිකාව සහ බටහිර ලෝකය විසින් පිළිගනු ලැබ ඇතත් , ඇමරිකාවට තරමක වෙනස් මඟක් ගනිමින් , ඊශ්‍රායෙලයේ නවතම ප්‍රහාරය දෙස වඩා යථාර්ථවාදී බැල්මක් හෙළීමට යුරෝපා සංගමය පෙළැඹී ඇත .
එක්සත් ජාතීන්ගේ ආරක්ෂක මණ්ඩලය හමුවට මේ ප්‍රශ්නයට අදාළ යෝජනාව ඉදිරිපත් වීමේ ක්‍රියාදාමය ඔස්සේ එකිනෙක වෙනස් ආකල්ප කිහිපයක් දක්නට විය .
හමාස් නායකයා ඝාතනය කිරීමේ ඊශ්‍රායල් මෙහෙයුම හෙළා දැකීමට මුල් තැන දුන් යෝජනාව සකස් කළේ මණ්ඩලය තුළ එකම අරාබි සාමාජිකයා වන ඇල්ජිරියාවයි .
“ඕනෑම සිවිල් වැසියෙකුට එරෙහිව එල්ල කැරෙන ත්‍රස්තවාදී ක්‍රියා” ද හෙළා දැකෙන අයුරින් එම කෙටුම්පතට පසුව සංශෝධනයක් එකතු විය .
ඊශ්‍රායල් සාමාන්‍ය වැසියන් සිය ගණනක් ඝාතනය කළ හමාස් සංවිධානය නම් වශයෙන් සඳහන් කර හෙළා නොදකින යෝජනාවක් PUNCොත් එයට එරෙහිව නිෂේධ බලය පාවිච්චි කරන බවට ඇමරිකාව අනතුරු අඟවා තිබිණි .
සමතුලනයකින් තොර කිසිම යෝජනාවක් තමනට පිළිගත නොහැකි බව එක්සත් ජාතීන්ගේ ඇමරිකන් තානාපති ජෝන් නෙග්රොපොන්ටි කියා සිටියේය .
එහෙත් , ඇමරිකන් ස්ථාවරයට ඉදුරා වෙනස් මතයක් පළ කළ එක්සත් ජාතින්ගේ පලස්තීන විමුක්ති සංවිධාන නියෝජිත නසාර් අල් කයිඩා කීවේ කිසිම කණ්ඩායමක් ගැන නම් වශයෙන් සඳහන් කරන යෝජනාවක් තමන් විසින් ප්‍රතික්ෂේප කැරෙන බව ය .
විදෙස් ලිපිය - 2 ඇමරිකන් නිෂේධ බලය නිසා ඊශ්‍රායල් විරෝධී යෝජනාවක් විසි වී යාමේ හැකියාව අරාබි රටවල් විසින් මුල සිටම සලකා බැලුණු අතර , එවැනි තත්ත්වයක් ඇති වුවහොත් ඊශ්‍රායලය හෙළා දකින යෝජනාවක් මහා මණ්ඩලය තුළ විශාල බහුතර ඡන්දයකින් සම්මත කර ගැනීමේ අදහස මුල දී තිබිණි .
කෙසේ වුවද මහා මණ්ඩලයේ සම්මතයට සදාචාරමය සහ දේශපාලන පදනමක් ඇතත් නීතිමය බැඳීමක් නැත .
විදෙස් ලිපිය ලෙයට ලෙයින් පළිගැනීමේ ප්‍රචණ්ඩ අරගලයේ තවත් අදියරක් සරත් කුරේ ඊශ්‍රායලය සහ පලස්තීනය අතර ලෙයට ලෙයින් පළිගැනීමේ ප්‍රචණ්ඩ අරගලයේ තව බිහිසුණු අදියරකට ගිය සඳුඳා මුල පිරිණි .
ඒ ගාසාවේ අහස් ගැබ සිසාරමින් මිනිස් දඩයමකට කුරුමානම් ඇල්ලූ ඊශ්‍රායලය ගුවන් හමුදාවේ හෙලිකොප්ටරයෙක සිට එල්ල වූ මිසයිල් ප්‍රහාරයකින් හමාස් සංවිධානයේ ආධ්‍යාත්මික නායකයා ලෙස සැලැකෙන ෂීක් අහමඩ් යාසීන් ඝාතනය වීමත් සමඟ ය .
ඊශ්‍රායල‍යේ යාසීන් ඝාතනය කිසිවෙකුට පුදුමයක් නොPUNCත් කාගේත් කම්පාවට හේතුවක් විය .
මේ ඝාතනය නිසා සාහසික තෘප්තියක් ලැබුවේ ඊශ්‍රායලය පමණි .
ත්‍රස්තවාදීන්ගේ මහා න්‍යායධරයා මෙන්ම මාර්ගෝපදේශකයා ලෙස තමනට පෙනෙන යාසින් , හමාස් සංවිධානය විසින් ඊශ්‍රායලයට එරෙහිව ඉදිරියට යැවුණු හැම මරා ගෙන මැරෙන බෝම්බකරුවකුම පිටුපස සිටි රුදුරු බලවේගය බව ඊශ්‍රායලය කියා සිටියත් , තවත් ත්‍රස්තවාදීයෙකුගේ අවසානය මිස වෙනත් යමක් යාසින් ඝාතනය තුළ නැති බව ඇමරිකාව විසින් විශ්වාස කරුණත් ඊශ්‍රායෙල් ව්‍යාප්තවාදයට සහ රාජ්‍ය ත්‍රස්තවාදයට එරෙහිව යුක්තියේ කරැල්ලකට අධ්‍යාත්මික නායකත්වය සපයන ගුරුවරයෙකු සහ අධ්‍යාත්මක මාර්ගෝපදේශකයකු ලෙස ගාසාවේ පලස්තීනුවෝ ඔහු කෙරෙහි මහත් ගෞරවයක් දක්වති .
මේ නිසාම ලොව බොහෝ පලස්තීන මිතුරන් අතර ද ඔහුට ඇත්තේ ගරු කටයුතු ප්‍රතිරූපයකි .
හමාස් සංවිධානය ඊශ්‍රායලය විනාශ කර , ඊශ්‍රායලයට අයත් භූමි ප්‍රදේශය මෙන්ම ජෝර්දාන් ගඟේ බටහිර ඉවුර සහ ගාසා තීරුව එකතු වූ පලස්තීන රාජ්‍යයක් බිහි කිරීම වෙනුවෙන් කැප වී සිටී .
කලින් අන්ත ඊශ්‍රායල් විරෝධී ස්ථාවරයක සිටි ලිබියාවේ ගඩාෆි වැනි පූර්ව සටන්කාමී අරාබි නායකයන් බොහෝ දුර " හීලෑ " වී , ඊශ්‍රායලය සමඟ යථාර්ථවාදී පදනමක සබඳතා ඇති කර ගැනීමට නැඹුරු වී සිටින වත්මන් යුගයේදී හමාස්වරුන්ගේ මේ දර්ශනය , හුදු මායා විශ්වාසයක් හෝ සිහිනයක් ලෙස පෙනී යා හැකි වුවද , ඒ මතය පිටුපස මරු නොතකන අටියෙන් සහ පරිත්‍යාගයේ ජීවයෙන් හඹා යන විශාල පිරිසක් පලස්තීනය තුළ මෙන්ම ඉන් පිටතද වෙති .
ඊශ්‍රායලය විසින් හමාස් ත්‍රස්තවාදයේ මහා නායකවරයා ලෙස සැලැකෙතත් , හමාස්වරුන් අතර මධ්‍යස්ථ පිළිPUNCක් ගෙන ගිය තැන්පත් ඉස්ලාමීය නායකයකු ලෙසද ඔහුට විශාල පිළිගැනීමක් ඇත .
ෂීක් යාසින් මෙයට කලින් වතාවකදීත් ඊශ්‍රායල් ඝාතන ප්‍රයත්නයකට ඉලක්ක වී යත්නම් දිවි ගලවා ගත් අතර , ඔහුගෙන් පසු ගාසාවේ හමාස් නායකත්වයට පත් වූ අබ්දුල් අසිස් රන්තිසි ගිය ජූලි මාසයේ ඊශ්‍රායල් ප්‍රහාරයකින් තුවාල ලැබීය .
සිරියාවේ සිට ක්‍රියාත්මක වන හමාස් හි අනෙක් නායකයා වන කාලෙද් මෂාල් කලකට පෙර අම්මාන් නගරයේදී ඊශ්‍රායල් නියෝජිතයන් විසින් අල්ලා ගනු ලැබ , පසුව බේරා ගත හැකි වූයේ ජෝදාන් රජයේ බරපතල මැදිහත් වීම නිසාය .
ෂීක් යාසින්ගෙන් පසු ගාසා තීරුවේ හමාස් ප්‍රධානියා ලෙස පත් වූ රන්තිසි මෙන්ම සිරියාව මධ්‍යස්ථානය කර ගනිමින් අරාබි ලෝකයේ සැරිසරන හමාස් මූලෝපාය න්‍යායධරයා ලෙස සැලැකෙන කාලේ දී මෂාල් ද ඊශ්‍රායලය සමඟ කිසිම ආකාරයේ අතරමඟ සමාදානයක් ප්‍රතික්ෂේප කරති .
හමාස් සංවිධානයේ ඉදිරි නායකත්වය සඳහා ඔවුන් අතර බල පොරයක් ඇති නොවේ යැයි කිව නොහැකි වුවද , පලස්තීනය මුදා ගන්නා තුරු ඊශ්‍රායල් ඉලක්කවලට නොකඩවා පහර දීමටත් , එහි දී ඊශ්‍රායල් අගමැති ඒරියල් ෂැරොන් ඇතුළු ඉලක්ක පසුපස නොකඩවා හඹා යාමටත් දෙදෙනාම ප්‍රතිඥා දී ඇත .
හමාස් සංවිධානය සිරියාවේ අනුග්‍රහයෙන් පැවැත්වෙන්නක් බව විශ්වාස ‍කෙරෙන හෙයින් , ඇමරිකාව සහ සිරියාව අතර දැනට පවතින ප්‍රශ්න වඩා උග්‍ර වීමට ඉඩ ඇතැයිද සැලකේ .
බෙල්ජියමේ බ්‍රසල්ස් නගරයේදී ගිය සිකුරාදා ප්‍රකාශයක් කළ යුරෝපා සංගමයේ නායකත්වය නියෝජනය කරන යුරෝපා මණ්ඩලය පෙන්වා දුන්නේ ඊශ්‍රායලයේ හමාස් නායක ඝාතනය නිසා උත්සන්න වූ ප්‍රචණ්ඩත්වයේ අලුත් රැල්ල මගින් මැද පෙරදිග සාමකාමී විසඳුමකට ඇති ඉඩ ප්‍රස්ථා තවත් ඈත් කර ඇති බවය .
ෂීක් අහ්මද් යාසින් ඝාතනය කිරීම සාමාන්‍ය ප්‍රචණ්ඩකාරී ක්‍රියාවක සීමාව ඉක්මවා වඩාත් කුරිරු අපරාධයක ස්වරූපය ගෙන ඇත්තේ දෑත් දෙපා අවලංගු වී , රෝද පුටුවකින් ගසාවේ මහ පල්ලියට යමින් සිටි ආබාධිතයෙකු වන ඔහු මරා දැමීමට මැද පෙරදිග ප්‍රධානම යුද්ධ යන්ත්‍රයේ මිසයිල් ප්‍රහාරයක් උපයෝගී කර ගෙන තිබීම නිසාය .
හමාස් සංවිධානයේ නායකයන් කවදත් ජීවත් වූයේ ඝාතන තර්ජනය හිසට උඩින් ඇතිවය .
සෙසු හැම රටක් ම පාහේ එය හෙළා දැකීමට පෙළැඹුණේ අභාවප්‍රාප්ත හමාස් නායකයාගේ හෝ ඔහුගේ සංවිධානයේ දේශපාලනය අනුමත කරන නිසා නොවේ .
මේ ඝාතනය නිසා තවත් වරක් මුළු මැද පෙරදිගම - විශේෂයෙන් ඊශ්රායලය සහ පලස්තීනය ලේ විලකට පෙරැළීමේ රුදුරු අනතුර ද දිස් වූ නිසා ය .
ඊශ්රායලයට එරෙහිව සාම්ප්‍රදායිකව දැක්වෙන පලස්තීන , අරාබි විරෝධය තවත් ප්‍රචණ්ඩ මඟක් ගැනීමේ නියත හැකියාවට අමතරව බටහිර විරෝධී ඉස්ලාමීය විරෝධතා රැල්ලක් පැතිර යාමේ අවදානම ද මෙම ඝාතනය සමඟම සටහන් වන බව දැක ගැනීමෙනි .
ඊශ්රායලයේ අඛණ්ඩ අනුග්‍රාහකයා ලෙස අඩ සියවසරෙක කාලයක් පුරා යුදෙව් රාජ්‍යයට සහයෝගය දැක්වීමේත් , පසුගිය දශකයක පමණ කාලයක සිට ඊශ්රායලය සහ පලස්තීනය අතර සාමයක් ඇති කිරීමේ ප්‍රකාශිත අරමුණ ඇතිව කපුකම් කිරීමේත් ද්විත්ව භූමිකාවෙක යෙදුණු ඇමරිකා එක්සත් ජනපදය අනෙක් රටවල් මෙන් ඊශ්රායලය හෙළා දැකීමේ දැඩි ස්ථාවරයක් ගැනීමෙන් වැළැකී සිටිමින් කියා සිටියේ ආත්මාරක්ෂාව උදෙසා ක්‍රියා කිරීමේ අයිතියක් ඊශ්රායලයට ඇති බව ය .
මෙය ඊශ්රායල ප්‍රහාරය යුක්ති සහගත බව කියා පෑමක් ලෙස සැලකිය හැකි වුව ද , හමාස් නායකයා ඝාතනය කිරීම නිසා හට ගැනීමට ඉඩ ඇති ප්‍රචණ්ඩ ප්‍රතිචාරය ගැන මනා වැටැහීමක් ද ඇමරිකන් රාජ්‍යතන්ත්‍රයට තිබිණි .
මේ ප්‍රහාරය නිසා තමන් දැඩි කනස්සල්ලට පත්ව සිටින බව සිද්ධියෙන් පැය කිහිපයක් ඇතුළත මුල් ඇමරිකන් ප්‍රතිචාරය දැක්වූ රාජ්‍ය දෙපාර්තමේන්තුවේ ප්‍රකාශක රිඩ් බවුෂර් කීවේය .
හමාස් නායකයා ඝාතනය කිරීමේ සැලසුම් ගැන තමන් කල් තියා කිසිවක් දැන නොසිටි බව යළි යළිත් කියා පෑමට ඇමරිකන් නිලධාරීන් ක්‍රියා කළේ එය ´තනිකරම ඊශ්රායල් මෙහෙයුමක්` බව ලොවට ඒත්තු ගැන්වීමේ අරමුණ ඇතිවය .
ඇමරිකන් රාජ්‍ය තන්ත්‍රය තුළ ඊශ්රායල් හිතවාදිනියක ලෙස ප්‍රකට ජාතික ආරක්ෂක උපදේශිකා කොන්ඩලීසා රයිස් කීවේ “අඩියක් ආපස්සට ගෙන , කලාපය තුළ සන්සුන් බව රැක ගැනීමට හැම පාර්ශ්වයක් ම ක්‍රියා කළ යුතු” බව ය .
ඇමරිකා එක්සත් ජනපදය , යුරෝපා සංගමය , රුසියාව සහ එක්සත් ජාතීන් යන අනතුර පාර්ශ්වය විසින් සකස් කරන ලදුව , දැනට ප්‍රචණ්ඩත්වයේ කුණාටුවට හසු වී ඇති සාමයේ මාර්ග සිතියම බේරා ගැනීමේ අවශ්‍යතාව ඉස්මතු කරන අතරම , පලස්තීන ප්‍රචණ්ඩකාරීන් මුලිනුපුටා දැමීම ජගත් ත්‍රස්තවාදයට එරෙහි සිය සටනේ ම කොටසක් වන හෙයින් හමාස් නායකත්වය එල්ල කර ගනිමින් ඝාතන සිදු කිරීමට ඊශ්රායල් රජය ගත් තීරණය සහ එහි තීරණාත්මක මෙහෙයුම වන යාසින් ඝාතනය යුක්ති සහගත බව ඇඟවීමේ අවශ්‍යතාවක් ද ඇමරිකාවෙන් පෙන්නුම් විය .
ඒ අතර , ඉරාක යුද්ධයෙන් පසු උද්ගත වී ඇති කලාපීය යථාර්ථයන් නිසා ඇමරිකාව දිගටම නොරොක් කරගැනීම සිරියාවට ඔරොත්තු නොදෙන දෙයක් ලෙස පෙනී යන හෙයින් හමාස් ක්‍රියාකාරීන් තම රටින් පිටමං කිරීමට හෝ ඔවුනට සැපයෙන ආධාර අඩු කිරීමට හෝ සිරියාව ක්‍රියා කරනු ඇත්ද යන ප්‍රශ්නයත් පැන නඟී .
යාසින් ඝාතනය වාර්තා වූයේ ලෝක දේශපාලනය තුළ - විශේෂයෙන්ම ඉස්ලාමීය සටන්කාමීත්වය සහ මූලධර්මවාදය මැද පෙරදිගදී මෙන්ම ඇෆ්ගනිස්ථානය වැනි රටවලදීත් වඩා දැඩි පැවැත්මක් පෙන්නුම් කර ඇති වකවානුවකදී වීම නොසලකා හළ නොහැකි සාධකයකි .
විශේෂයෙන්ම 2001 සැප්තැම්බර් 11 ඇමරිකාවේ යුද්ධ සහ ආර්ථික හදවත් මත එල්ල ‍කෙරුණු අල් කයිඩාවරුන්ගේ දරුණු ප්‍රහාරත් , එහිම රුධිර රේඛාව යුරෝපය දක්වා විහිදමින් ස්පාඤ්ඤයේ මැඩ්රිඩ් නුවර දුම්රිය පද්ධතියේ මහා පිපිරීම් මාලාවත් සමඟ එකට ගත් විට , ඊශ්‍රායල් අතිධාවනකාරිත්වය ඔස්සේ සිදු කෙරුණු යාසීන් ඝාතනය වඩා බිහිසුණු ජාත්‍යන්තර පිටාරයකට මඟ සලසා අතැයි කිව හැකිය .
ලොව තැනින් තැන සිදු වූ කිසිම ත්‍රස්තවාදී ප්‍රහාරයක් මුස්ලිම් ජනතාව අනුමත නොකර තිබියදීත් ලන්ඩනයේ වෙසෙන මුස්ලිම් ජනතාවට කරන මෙම කුඩම්මාගේ සැලකිලි ගැන මුළුමහත් මුස්ලිම් ජනතාව ම කණගාටුවට පත් වෙන බවක් එම මහතා ප්‍රකාශ කර සිටියේය .
ලන්ඩන් විත්ති - සුමිත් කඩවතගේ .
ලන්ඩන් නුවර සිට ලන්ඩන් ත්‍රස්තවාදී මෙහෙයුමට මුස්ලිම් ජාතිකයන්ගේ අප්‍රසාදය ත්‍රස්තවාදය වැළැක්වීමේ පනත යටතේ ලන්ඩන් නුවර සහ අවට ප්‍රදේශ වල මෙට්‍රෝ පොලිටන් පොලිසිය විසින් කරන ලද විශාල මෙහෙයුමක දී පුද්ගලයින් අට දෙනෙකු සහ විෂ ද්‍රව්‍ය විශාල ප්‍රමාණයක් අත්අඩංගුවට ගත් පසුගිය අඟහරුවා දා පෙරවරුවේ ලන්ඩනයෙන් වාර්තා විය .
පොලිස් නිලධාරීන් 700 ක් සහභාගි වූ මෙම මෙහෙයුමේ දී පකිස්තානු ජාතිකයින් යැයි සැක කරන මුස්ලිම් ජාතිකයින් අට දෙනෙකු අත්අඩංගුවට ගැනීම මුස්ලිම් ජාතිකයින්ගේ ඉමහත් අප්‍රසාදයට ලක් වී ඇත .
තිස්ස මඩවල අලුත් අවුරුදු උත්සවය මෙවරත් මහ ඉහළින් ලන්ඩන් නුවර කිංස්බරි හි ශ්‍රී සද්ධාතිස්ස ජාත්‍යන්තර බෞද්ධ මධ්‍යස්ථානය විසින් වසරක් පාසා සංවිධානය කරන සිංහල අලුත් අවුරුදු උත්සවය මෙවරත් ඉතා උත්කර්ෂවත් අන්දමින් පැවැත්වීමට සියලු කටයුතු සූදානම් කර ඇති බව පසුගියදා අපට දැන ගන්නට ලැබිණි .
මෙම උත්සවයේ කැපී පෙනෙන අංගයක් වන සංස්කෘතික සංදර්ශනයේ සියලුම නැටුම් අංගයන් ශ්‍රී ලංකාවේ සුප්‍රසිද්ධ නැටුම් ශිල්පාධිපති ආචාර්ය මුදියන්සේ දිසානායක මහතාගේ ප්‍රධානත්වයෙන් සිදු වෙන අතර අවශ්‍ය පුහුණු කටයුතු සඳහා ඒ මහතා මේ වන විට ලන්ඩනයට පැමිණ සිටී .
මෙවර උත්සවයේ තවත් ප්‍රධාන අංගයක් ලෙස අවුරුදු කුමර කුමරී තරගය නම් කොට ඇති අතර ඒ තුළින් ජයගන්නන්ට ශ්‍රී ලංකාවට යාම සඳහා ගුවන් ගමන් බලපත්‍ර දෙකක් පිරිනමන බව ද සංවිධායක මණ්ඩලය පැවසීය .
සම්පූර්ණ උත්සවය ම පෙර පරිදි ජාතික රූපවාහිනියෙන් ප්‍රචාරය කරන අතර රූපවාහිනී නියෝජිතයින් පිරිසක් ද ලන්ඩනය බලා පැමිණීමට නියමිත ය .
ලිස්සන ගසේ නැගීම , කොට්ට පොර , කණා පල්ලන් ගැසීම , අලියාට ඇස තැබීම , බනිස් කෑම , පොල් අතු විවීම , රබන් ගැසීම සහ කඹ ඇදීම වැනි සියලුම හෙළ ක්‍රීඩා අංගයන්ගෙන් සැරසෙන මෙම උත්සවය අවසානයේ සංස්කෘතික සංදර්ශනයක් සහ සංගීත සැදෑවක් පැවැත්වීමට සියලුම කටයුතු සූදානම් කොට ඇත .
ලබන අප්‍රියෙල් මස 11 වැනි දා හැරෝ නගරයේ නගර ශාලාවේ දී දවස මුළුල්ලේ උත්සවය පැවැත්වෙනු ඇත .
විශේෂ ආශිර්වාද බෝධි පූජාවක් ආදී කාලයේ පටන් පැවත එන බක් මහා මංගල්‍යය ග්‍රහ තාරකා පදනම් කොට ගත් අර්ථවත් උත්සවයකි .
හෙළ සිරිතට මුල් තැන දෙමින් අපට ම ආවේණික වූ සත් ගුණවත් ක්‍රියාවක් අප සැමට මතක් කර දෙන මේ සමයේ පිදිය යුත්තන් පිදීම , මා පිය වන්දනාව වැඩිහිටියන්ට සැලකීම , බුලත් හුරුළු දී වැරදි සමා කරවා ගැනීම , සියලු මිය ගිය නෑදෑ හිතවතුනට වසර පුරා කර ගත් පින් අනුමෝදන් කිරීම , දුකින් පෙළෙන අසරණ රෝගීන් සනසාලීම එවන් මංගල කරුණු කිහිපයක් වේ .
මව් බිමෙන් සැතැපුම් දහස් ගණනක් එතෙර අපටම ආවේණික නොවූ පරිසරයක ජීවත්වන ශ්‍රී ලාංකික දරු දැරියනට මේ උදාර කරුණු මතක් කර දීමේ අටියෙන් මහා බ්‍රිතාන්‍යයේ ලෙච්වර්ත් පුරවරයේ බෞද්ධ මධ්‍යස්ථානය විසින් අද දින ( අප්‍රියෙල් 4 ) විශේෂ ආශිර්වාද බෝධි පූජා මාලාවක් පැවැත්වීමට කටයුතු යොදා ඇත .
අග්ග මහා පණ්ඩිත බෝධිසත්ව ගුණෝපේත බලංගොඩ ආනන්ද මෛත්‍රිය මහා නායක ස්වාමීන් වහන්සේගේ ආචාර්යත්වයෙන් බලංගොඩ ශ්‍රී නන්දාරාමයේ පැවිදි වී උපසම්පදා ලැබ ශ්‍රී ලංකාවේ ශාසනික සේවය ආරම්භ කොට ජර්මන් ධර්ම දූත සමිතියේ ආරාධනය පරිදි එතෙර ධර්ම දූත සේවය සඳහා ජර්මනියේ බර්ලින් විහාරයට වැඩම කොට අනතුරුව ලන්ඩන් නුවර කිංස්බරී ශ්‍රී සද්ධාතිස්ස ජාත්‍යන්තර බෞද්ධ මධ්‍යස්ථානය , තේම්ස් බෞද්ධ විහාරය , බර්මින්හැම් බෞද්ධ විහාරයේ පමණක් නොව කලක් ඉතාලියේ මිලානෝ බෞද්ධ විහාරය , ජිනීවා හි ජාත්‍යන්තර බෞද්ධ විහාරය ආදී ස්ථාන රාශියක ශාසන මෙහෙයේ නිරතව දැනට ඉතාමත් ම වයෝවෘද්ධව රෝගාතුරව ලෙච්වර්ක් විහාරස්ථානයේ වෙසෙන වස්කඩුවේ සුභෝධි ස්වාමීන් වහන්සේගේ 78 වන ජන්ම දිනය සහ එතුමා විසින් ශාසනයට කරන ලද මෙහෙය ඇගයීම සඳහා උන්වහන්සේට නිදුක් , නිරෝගි සුව , දීර්ඝායුස ප්‍රාර්ථනා කරමින් මෙම මහා ආශිර්වාද බෝධි පූජා මාලාව සංවිධානය කොට ඇත .
ශ්‍රී ලංකාවේ සුප්‍රසිද්ධ ධර්ම දේශකයකු වන පූජ්‍යපාද ශාස්ත්‍රපති පණ්ඩිත අකුරල සමිත ස්වාමීන් වහන්සේ ද මේ අවස්ථාවට සහභාගි වීමට නියමිත ය .
බ්‍රිතාන්‍ය මුස්ලිම් ජාතිකයන්ගේ ප්‍රකාශකයෙකු වන මොහොමඩ් රෂීක් මහතා පවසා සිටියේ ත්‍රස්තවාදී වැළැක්වීමේ පනත අවියක් කොටගෙන බ්‍රිතාන්‍ය පොලිසිය විසින් කරන ලද මෙම මෙහෙයවීම මුස්ලිම් ජාතීන් ඇතුළු බ්‍රිතාන්‍යයේ වෙසෙන සුළු ජාතීන්ට එල්ල කරන ලද බලවත් පහරක් ලෙස ය .
" ස්වර්ණ ගී " ලන්ඩනයේදී ගැයූ දා හෙළ සරණ පුණ්‍ය ආයතනයට ආධාර පිණිස පසුගිය 28 වැනි දා ලන්ඩන් නුවර කැම්ඩන් ශාලාවේ දී ගැයුණු ස්වර්ණ ගී සඳහා ශ්‍රී ලංකාවේ ජනප්‍රිය ගායක ගායිකාවන් ප්‍රමුඛ වාදක මණ්ඩලයක් සහභාගි වූහ .
ජගත් වික්‍රමසිංහ , ඉෂාක් මොහිදීන් බෙග් සහ ජී . එස් . බී . රාණි පෙරේරා මෙහි දී රසවත් ගී රැසක් ගායනා කළහ .
ජී . එස් . බී . ඉෂාක් සමඟ ප්‍රධාන සංවිධායක මාලා පොල්පිටිය මහත්මිය කැමරාවට මුහුණ දුන් අයුරු සංගීත සංදර්ශනයේ උත්කර්ෂවත් අවස්ථාවක් .
වින්ස්ටන් චර්චිල්ගෙන් පසු ප්‍රථමවරට ටෝනි බ්ලෙයාර් ලිබියාවට යයි .
ලිස්බන්හිදී , දෙවන ලෝක යුද්ධයේදී වින්ස්ටන් චර්චිල් අගමැතිවරයා ලිබියාවට පැමිණීමෙන් පසු පළමු වතාවට එරට සංචාරයක යෙදෙන බ්‍රිතාන්‍ය අගමැති ටෝනි බ්ලෙයාර් ඊයේ ( 25 දා ) එහි ළඟා වීමට නියමිත විය .
මෙහිදී බ්ලෙයාර් ලිබියානු නායක මුවම්මර් ගඩාෆි හමු වි සාකච්ඡා කරනු ඇති බවද සඳහන් ය .
ත්‍රස්තවාදය ප්‍රතිකේෂප කරමින් න්‍යෂ්ටික අවිහරණයට පෙළඹී ඇති ලිබියාව ජාත්‍යන්තර ප්‍රජාව තුළට ඇතුළත් කර ගත යුතු බව බ්ලෙයාර් කියා තිබේ .
රොයිටර් 1 . චීන ක්‍රියාකාරීන් 17 දෙනකු පෙරේදා චීන මුහුදේ පිහිටි මතභේදාත්මක දූපතකට ගොඩ බැසීමෙන් පසු ජපන් හමුදාවෙන් අත්අඩංගුවට ගැනිණි .
ඊට විරෝධය පාමින් බීජිං හි ජපන් තානාපති කාර්යාලය අබියස ජපන් ධජය ගිනි තබන චීන ක්‍රියාකාරින් පිරිසකි මේ .
2 . උතුරු කොරියානු නායක කිම් ජෝන් ඉල් ( දකුණු ඡායාරූපයේ දකුණේ ) පියොංයෑං අග නගරයේදී චීන විදේශ ඇමැති ලි - ෂාඕසිං ( වම් ඡායාරූපයේ වමේ ) හමුවුණු අවස්ථාවයි මේ .
උ . කොරියානු න්‍යෂ්ටික ප්‍රශ්නයට අදාළ සයරාජ්‍ය සාකච්ඡා පණගැන්වීමේ අටියෙන් ' ලී ' උ . කොරියාවට පැමිණ සිටී .
3 . හමාස් නායක ෂික් අහමඩ් යසින් ඝාතනයට විරෝධයපාමින් ලෙබනනයේ සිට යුදෙව් රාජ්‍යය දෙසට රොකට් ප්‍රහාර එල්ල කළ පලස්තීනුවන් දෙදෙනෙකු ඊශ්‍රායල් ගුවන් ප්‍රහාරයකින් මිය ගිය පසු පැවැත් වූ ඔවුන්ගේ අවමඟුල් උත්සවයේ අවස්ථාවකි මේ .
4 . වියට්නාම් ජනාධිපති ට්‍රැන් ඩක් ලුවොන් ( වමේ ) පෙරේදා පකිස්තාන සංචාරයක නියැලෙමින් එරට ජනාධිපති පර්වේස් මුෂාරෆ් හමු වූ අවස්ථාවයි මේ .
දෙරට අතර ආර්ථික හා වාණිජ සබඳතා තහවුරු කර ගැන්ම පිළිබඳව මෙහිදි සාකච්ඡා වී තිබේ .
බංගලාදේශය ඛලීඩා සියාගේ රජය අප්‍රියෙල් 30 ට පෙර ඉල්ලා අස්නොවුනොත් එක් දින වර්ජන 2 ක් කැඳවන බවට අවාමි ලීගයෙන් තර්ජනයක් .
ධකාහිදී , බංගලාදේශයේ වත්මන් රජය පෙරළා දැමීම සඳහා ක්‍රියාත්මක විපක්ෂ මෙහෙයුමේ නවතම පියවර ලෙසින් එක් දින වර්ජන දෙකක් කැඳවා ඇති අවාමි ලීගය , අප්‍රියෙල් 30 දා ට පෙර අගමැති ඛලීඩා සියාගේ රජය ඉල්ලා අස් විය යුතු යැයි කියා තිබේ .
වත්මන් රජයට පාලන බලයෙන් ඉවත් වීම සඳහා මෙවැනි අවසන් දින වකවානුවක් නියම කිරීමට විපක්ෂය පෙළැඹී ඇත්තේ , එරට දේශපාලන තත්ත්වය පිළිබඳව ජාත්‍යන්තර ප්‍රජාව දැඩි සැලකිල්ල යොමා ඇති බව අමෙරිකානු ජ්‍යෙෂ්ඨ නිලධාරියකු ප්‍රකාශ කිරීමෙන් පසුය .
මේ අවසන් දිනය පිළිකෙව් කරන අගමැතිනි ඛලීඩා සියා , විපක්ෂයේ මෙම උත්සාහය ජනතාව රැවටීමට දරන උපක්‍රමයක් යැයි ද එය මැයි 01 දා ධකාහි පැවැත්වෙන මැයි රැළිය ඇමතීමෙන් පසු පෙන්වා දෙන බවද කියා තිබේ .
බංගලාදේශ පාර්ලිමේන්තුවේ 2 / 3 ක බලයක් ඇති ඇය පවසන්නේ වසර 2006 තෙක් පැවතිය යුතු රජය එම කාලය තුළ බලයේ රැඳී සිටින බවය .
2001 මැතිවරණයේ දී අවාමී ලීගයේ ෂික් හසීනා පරාජය කළ ඇය , දැන් හසිනා සමග අවුලකට ද මැදි වී සිටින්නීය .
1971 පකිස්තානයෙන් නිදහස ලත් බංගලාදේශය අද ( 26 ) දා එය සැමරීමේ සංවත්සරය පැවැත් වීමට ද නියමිතය .
විපක්ෂයේ අවසන් නිවේදනයට අනුව රජය ඉවත්ව නොගියොත් ඔවුන් කුමක් කරන්නේදැයි කළ විමසුමකට පිළිතුරු ලැබී ඇත්තේ ' එය ඒ අවස්ථාවට දැකගත හැකි බවය .
ඒ ' එෆ් . පී . ඇෆ්ගන් බාලිකාවන් වැඩි වැඩියෙන් පාසල් අධ්‍යපනයට යොමු කිරීමට පියවර .
ජලාල්බාද්හිදී , පුරුෂාධිපත්‍යයෙන් යුත් ඇෆ්ගනිස්තානයේ ඉස්ලාමීය නායකයින් විසින් වැඩි වැඩියෙන් බාලිකාවන් පාසල් අධ්‍යාපනයට යොමු කරන බව ප්‍රකාශ කර තිබේ .
සම්ප්‍රදායික ආකල්පයන් හා පිරිමි ළමයින්ට ප්‍රමුඛතාව ලබා දෙනු පිණිස ඇෆ්ගන් බාලිකාවෝ මිලියන ගණනක් පාසල් යාමෙන් වැළකි සිටිති .
සමහර ප්‍රදේශ වල බාලිකා පාසල් වලට ගිනි තැබීමට තරම් කාන්තා අධ්‍යාපනයට විරුද්ධ වූවෝ පෙළඹී සිටිති .
එහෙත් පිරිමි - ගැහැණු දෙපක්ෂයම අධ්‍යාපනය ලද යුතු බව ඉස්ලාමයේ පැහැදිලිව දක්වා ඇති බව නායකයෝ කියති .
ඉන්දුනීසියා තරුණ තරුණියන්ට අනිවාර්ය හමුදා පුහුණුවක් .
ජකාර්තාහිදී , ඉන්දුනීසියානු තරුණ තරුණියන් අනිවාර්යයෙන් හමුදා සේවයේ යොදවන නීතිරීති සැකසීමට ඊට ආරක්ෂක අමාත්‍යාංශය සූදානමින් සිටින බව කියයි .
මේ අනුව පාසල් උසස් අධ්‍යාපනය නිම කරන තරුණ තරුණියන් දෙමසක මූලික හමුදා පුහුණුවකට යොදවනු ඇත .
2002 සම්මත ජාතික ආරක්ෂක නීතියට අනුව රට සුරැකීමෙ අවස්ථාවක් උදා වූ කළ රටේ පුරවැසියන් මෙවන් පුහුණුවක් ලබා තිබීම වැදගත් වනු ඇතැයි ප්‍රකාශ වේ .
මෙය හමුදාවට බඳවා ගැනීමක් නොවන බවද මෙම අනිවාර්ය පුහුණුව පිළිබඳ සැලසුම තවමත් මුල් අදියරේ පවතින බව ද කියයි .
ඉන්දුනීසියානු සන්නද්ධ හමුදාව ස්වෙච්ඡා හමුදාවක් බැවින් අමාත්‍යාංශ යෝජනාවට විශාල සහයෝගයක් ලැබේ දැයි යන්න පැහැදිලි නැත .
ඒ . එෆ් . පී . වසර 2007 දී ලෝක ජනගහණයේ වැඩි පිරිසක් නාගරික වාසයට ගනී .
එක්සත් ජාතීන්ගේ සංවිධානයේදී ලෝක ජනගහනයෙන් බහුතරයක් පළමු වතාවට 2007 දී නගර වල ජීවත් වනු ඇතැයි එ . ජා . ජනගහනවේදීහු පෙරේදා ප්‍රකාශ කළහ .
2003 දී ලෝක ජනගහනයෙන් 48 % ක් නාගරික ප්‍රදේශ වල වාසය කළ අතර 2007 දී එය 50 % ක් බවට පත් වනු ඇතැයි අපේක්ෂිත යැයි ද ඒ අනුව ලෝක ඉතිහාසයේ මුල්වරට නාගරිකයන් ගැමි ජනතාව අභිබවනු ඇතැයි ද ඔවුහු කීහ .
2003 සංශෝධිත ලෝක නාගරිකරණ අපේක්ෂාවන් ' දැක්වෙන එක්සත් ජාතීන්ගේ ජනගහන අංශ වාර්තාවෙන් ඔවුහු මේ බව දක්වති .
2003 ලෝකයේ නාගරිකයන් කෝටි 300 ක් ලෙස ගණනය කර ඇති අතර එය 2030 වන විට කෝටි 500 දක්වා ඉහළ යනු ඇති බව ද මෙම වාර්තාවෙන් පෙන්වා දී තිබේ .
අනිත් අතට ග්‍රාමීය ජනගහනය 2003 කෝටි 303 ක සිට කෝටි 302 ක දක්වා පහළ යනු ඇති බවද දැක් වී ඇත .
ලොව නාගරික ජනගහනයේ වර්ධනය වාර්ෂිකව 1 . 8 % කින් නැගෙන අතර 38 වසරකදී එම වර්ධන අනුපාතය දෙගුණ වනු ඇත .
මිලියන 35 ක ජනතාවකින් යුත් ලොව වඩාත්ම ජනාකීර්ණ නගරය වන ටෝකියෝව 2015 දී ද මිලියන 36 ක් සමඟ එම තත්ත්වය රැක ගනු ඇති බවත් බොම්බාය හා නවදිල්ලිය පිළිවෙළින් මිලියන 22 . 6 හා 20 . 6 බැගින් වන ජනාකීර්ණත්වයකින් යුතුව ටෝකියෝවට පහළින් සිටිනු ඇති බවත් එහි වැඩිදුරටත් සඳහනි .
රොයිටර් .
ඉරාකය ආක්‍රමණය කරමින් ත්‍රස්ත විරෝධී යුද්ධය නොතකා හැරියා ධවල මන්දිරයේ හිටපු ආරක්ෂක ප්‍රධානී ජනාධිපති ජෝජ් බුෂ්ට චෝදනා නගති .
නිව්යෝර්ක්හි දී , ඉරාකය ආක්‍රමණය කරමින් ත්‍රස්ත විරෝධී යුද්ධය නොතකා හරින ලද බවටත් 2001 සැප්තැම්බර් 11 දාට පෙර , අල් කයිඩා තර්ජනය ගැන ප්‍රමාණවත් පරිදි වැදගත් කමකින් නොසලකන ලද බවටත් ධවල මන්දිරයේ හිටපු ආරක්ෂක ප්‍රධානී රිචඩ් ක්ලාක් ජනාධිපති ජෝර්ජ් ඩබ්ලියු . බුෂ්ට චෝදනා කර තිබේ .
එක්සත් ජනපදය මත එල්ල වූ ත්‍රස්ත ප්‍රහාර පිළිබඳ ජාතික කොමිසම හමුවේ සාක්ෂි දෙමින් ඔහු මෙම චෝදනා එල්ල කර තිබේ .
ජනාධිපතිවරයාට එරෙහිව මෙවන් දැඩි චෝදනාවක් එල්ල කිරීමට මූලික වශයෙන් පාදක කර ගන්නේ ඉරාක ආක්‍රමණය බව පවසන ඔහු , එනිසා ත්‍රස්ත විරෝධී යුද්ධය විශාල වශයෙන් නොතකා හරින ලද බව පෙන්වා දී තිබේ .
ක්ලාර්ක් ඉකුත් වසරේ ධවල මන්දිරයේ ධූරයෙන් ඉවත් වූ අතර බින්ලාඩන් කණ්ඩායමේ තර්ජනයන් කෙරෙහි දැඩි අවධානය යොමු නොකිරීම ගැන ද සඳහන් කරයි .
බුෂ් පාලනයේ පළමු අටමස තුළදී ත්‍රස්තවාදය වැදගත් ප්‍රශ්නයක් ලෙස සලකන ලද නමුදු හදිසි අවධානය යොමු කළ යුත්තක් සේ නොසලකා හරින ලද බවට විශ්වාස කරන්නේ යැයි ද කීවේය .
ඒ සමගම සැප්තැම්බර් 11 ත්‍රස්ත ප්‍රහාරයට ගොදුරු වූ 3000 ක පමණ පිරිසකගේ ඥාතීන්ගෙන් සමාව යදිමින් , මිය ගිය සිය හිතවතුන් වෙනුවෙන් සමාව ඉල්ලා සිටීමට කොමිසම වේදිකාවක් කර ගන්නා බවද කීවේය .
" කොමිසම් සභාගර්භයේ රැස්ව සිටින්නන්ට හා රූපවාහිනියෙන් මේ අවස්ථාව නරඹන්නන්ට මා කියා සිටින්නේ ඔබ හැම ආරක්ෂා කිරීමට බැඳී සිටින මා ඇතුළු හැම දෙනාම ඊට අපොහොසත් වූ බවයි .
එහෙයින් මේ තත්ත්වය තේරුම් ගෙන අපට සමාවන්න " යැයි ඔහු පැවසීය .
" සකල සතුරන්ට එරෙහිව " යන අරුත් නඟන ක්ලාර්ක් ගේ පොතක් ද ඉකුත් සදුදා ප්‍රකාශයට පත්ව ඇත .
එමගින් ද ඔහු බුෂ් පරිපාලනයට චෝදනා කර තිබේ .
එහෙත් ඔහුගේ චෝදනා ප්‍රතික්ෂේප කරන බවද , ජනාධිපතිවරණයට බලපෑමක් සිදු කරන අයුරින් ක්ලාර්ක් දේශපාලන ප්‍රහාරයක යෙදී සිටින බවද ධවල මන්දිරය ප්‍රකාශ කරයි .
ඒ . එෆ් . පී . අමෙරිකානු ගැති ද්‍රෝහී මුෂාරෆ් පළවා හරින්න .
අල් - සවාරි හඬ පටයකින් ඉල්ලයි .
ඩුබායි හිදී , ඔසාමා බින් ලාඩන් ගේ දකුණු අත ලෙස සැලකෙන අයිමන් අල් සවාරි විසින් නිකුත් කළැයි සැලකෙන විරෝධතා පණිවිඩයකින් අමෙරිකානු හිතවාදී ජනාධිපතිවරයා පළවා හරින ලෙස පාකිස්තාන ජනතාවගෙන් ඉල්ලා තිබේ .
පෙරේදා මෙම පණිවිඩය නිකුත්ව ඇත්තේ ඇෆ්ගන් දේශ සීමාවේ සිදු කෙරෙන පාකිස්තාන හමුදා වැටලීම් වලදී අල් සවාරි ඊට කොටුවී ඇතැයි ඇඟවීමෙන් දින කීපයකට පසු ය .
අල් සවාරිගේ යැයි කියැවෙන මෙම පණිවිඩය රැගත් හඬ පටිය පෙරේදා අරාබි අල් ජසීරා රූපවාහිනියෙන් විකාශනය විය .
ඇෆ්ගන් – පාකිස්තාන් දේශ සීමාවේ සැඟවී ඇතැයි සැලකෙන අල් සවාරි ගේ මෙම හඬ පටියෙන් පකිස්තාන ජනාධිපති පර්වේස් මුෂාරෆ් හඳුන්වා ඇත්තේ " ද්‍රෝහියෙකු " ලෙසය .
අමෙරිකානුවන්ට සේවය කරන පකිස්තාන රජයෙන් මිදෙන ලෙස ඔහු එහි දී ඉල්ලා තිබේ .
ඉකුත් මස නිකුත් කෙරුණු මේ හා සමාන පණිවිඩ දෙකම අල් සවාරි ගේ විය හැකි බව ප්‍රකාශ කරන සී . අයි . ඒ . ආයතනය මෙම හඬ පටියේ සත්‍යතාවයද විමර්ශනයට භාජනය කර ඇත .
ඇෆ්ගනිස්තානයේ මතුව ඇති ශුද්ධ අරගලය ( ජිහාඩ් නැගීම ) ට පිටුපසින් සිට පිහියෙන් ඇනීමට අමෙරිකාව ප්‍රයත්න දරන බවත් ඇෆ්ගන් සහෝදරයන්ට පකිස්තාන ජන සහාය ලැබී තිබුණු නිසා අමෙරිකාවේ නියෝජිත මුෂාරෆ් දැන් දේශ සීමාවේ ගෝත්‍රිකයන්ගෙන් විශේෂයෙන් පෂ්ටුන් ගෝත්‍රයෙන් පලිගැනීමක් අරඹා තිබෙන බවත් ඔහු කියා තිබේ .
අල් ජසීරා රූපවාහිනියෙන් විකාශනය වූ හඬ පටියේ දින වකවානු කිසිවක් සඳහන් නොවිණ .
අමෙරිකාව , පකිස්තානය ඉලක්ක කොට ගෙන ඇත්තේ එරට ආසියාවේ න්‍යෂ්ටික බලවතකු වීම නොදක්නා රිසියෙනැයි හඬ පටියේ සඳහනි .
මුෂාරෆ්ට කාශ්මීරයේ ජිහාඩ් යුද්ධයේ ගෙල සිර කිරීමට අවශ්‍යව ඇතැයිද ඉන් කියැවිණි .
ඇෆ්ගන් සහෝදරයන්ට රැකවරණය දීමෙන් ඔවුන් සුරකින ලෙස පෂ්ටුන් ගෝත්‍රිකයන්ගෙන් ඉල්ලා ඇති අල් - සවාරි න්‍යෂ්ටික අවියෙන් තොර වීමට ‍හමුදාව මෙහෙයවීමෙන් පකිස්තාන හමුදාව ඉන්දීය සතුරන්ගේ ගොදුරක් කරනු ඇතැයි පවසමින් පකිස්තාන හමුදාව මුෂාරෆ්ට එරෙහිව යොමු කිරීමට ද ප්‍රයත්න දරා ඇත .
රොයිටර් 01 . ඊශ්‍රායල් හමුදා විසින් , හමාස් නායක යසීන් ඝාතනය කිරීමේ සිද්ධිය හෙළා දැකීම පිණිස එක්සත් ජාතීන්ගේ ආරක්ෂක මණ්ඩලය හමුවට ගෙන ආ යෝජනාව සම්බන්ධව , සිය සභායකයන් හා සාකච්ඡා පවත්වා එක්සත් ජාතීන්ගේ සංවිධානයේ පලස්තීන තානාපති නසර් අල් - කිඩ්වාය මේ .
( දකුණේ ) 02 . නැගෙනහිර චීන මුහුදේ පිහිටි සියායුස් සහ සෙන්කාකුස් යන කුඩා දූපත් වලට , චීනය සහ ජපානය යන රටවල් දෙකම අයිතිවාසිකම් කීම නිසා , දැන් මෙය අර්බුදයක් බවට පත් වී තිබේ .
ඩියායුස් දූපතට ගොඩබට චීන ක්‍රියාකාරීන් හත් දෙනකු , ජපන් බලධාරීන් විසින් පසුගියදා අත්අඩංගුවට ගැනීමත් සමඟ , මෙම අර්බුදය තවත් උත්සන්න විය .
බීජිංහි ජපන් තානාපති කාර්යාලය ඉදිරිපිට සටන් පාඨ රැගෙන විරෝධතාවන්හි නිරත චීන උද්ඝෝෂකයන් ඉල්ලන්නේ , ' ඩියායුස් ' දූපතෙන් ජපානය ඉවත් වෙනු " යනුවෙනි .
03 . බර්ලින් සත්වෝද්‍යානයේ වෙසෙන මේ යෝධ පැන්ඩා ධේනුව , 19 හැවිරිදි යැං යැං ය .
( දකුණේ ) තරමක් දුරින් සිටින බාඩ් බාඩ් ඇගේ පිරිමි සහකරුවාය .
මෙතෙක් පැටවකු බිහි කිරීමට සමත් නොවු යැං යැං ගර්භනී භාවයට පත් කළ හැකි එකම ක්‍රමය , චීන පැන්ඩාවන් කිහිප දෙනාගෙන් ලබා ගත් ' ශුක්‍රාණු කොක්ටේලයක් ' ඇගේ ගර්භාෂයේ තැන්පත් කිරීම බැව් විශේෂඥයෝ විශ්වාස කරති .
පැන්ඩා ජනගහනය ලොව පුරා සීඝ්‍රයෙන් අඩු වෙන්නට පටන් ගෙන තිබේ .
04 .
නවදිල්ලි නුවර පිහිටි සිය නිල නිවාසය වෙත කැඳවූ ප්‍රවෘත්ති ඡායාරූප ශිල්පීන් සමඟ සුහද කතා බහේ යෙදී සිටින ඉන්දිය අගමැති අතල් බෙහාරි වජ්පායිය මේ .
ළඟ එන මහ මැතිවරණයට මුහුණ දීමට , සූදානම් වන අගමැතිවරයා දේශීය සහ විදේශීය මාධ්‍යවේදීන්ට , විශේෂ තේ පැන් සංග්‍රහයක් ද පැවැත්වීය .
05 . සිනමා නළු ගෝවින්ද කොංග්‍රසයෙන් ඡන්ද සටනට ඉන්දියාවේ පාලක බී . ජේ . පී . යත් විපක්ෂ කොංග්‍රසයත් ඉදිරි මැතිවරණ ජයග්‍රහණය පතා සිනමා නළු නිළියන් ද ආකර්ෂණය කර ගනිමින් සිටී .
මේ අනුව කොංග්‍රසය උතුරු බොම්බායේ විරාර් අසුන තරග කිරීමට එක් කරගෙන ඇත්තේ හින්දි සිනමාවේ හාස්‍යෝත්පාදක රංගන ශිල්පියෙකු වන සුප්‍රසිද්ධ ගෝවින්දය .
වත්මන් පාලනයේ ඛනිජ තෙල් කටයුතු පිළිබඳ ඇමති රාම් නාසික් පස්වරක්ම ජය ගත් අසුන සඳහා ඔහුට එරෙහිව ගෝවින්ද මෙවර සටන් වදී .
ඔහු කොංග්‍රසයට එක් වන්නේ එහි අනාගාමී පිළිPUNC හා එය සිය මවගේ ද පක්ෂය වන බැවිනැයි ගෝවින්ද කියා ඇත .
06 . තහනම් අවි බැහැර කිරීම , බටහිර සමග සුහදත්වය හා අල් - කයිඩා ත්‍රස්තවාදය දුරැලීමට සහාය දීම තුළින් ලිබියාව ලෝක ප්‍රජාවගේ පිළිගැනීමට ලක්ව ඇති බව තහවුරු කෙරෙමින් , බ්‍රිතාන්‍ය අගමැති ටෝනි බ්ලෙයාර් ලිබියානු ජනාධිපති මුවම්මර් ගඩාෆි ට සුභ පැතූ අවස්ථාවයි මේ .
ටෝනි බ්ලෙයාර් පෙරේදා ලිබියානු සංචාරයක් සඳහා එරටට පැමිණියේය .
මානව හිමිකම් පිළිබඳ අමෙරිකා වාර්තාව බියකරු හීනයක් වගෙයි - චීනය .
ජිනීවාහි දී , මානව හිමිකම් සම්බන්ධයෙන් අමෙරිකාව කුහක පිළිPUNCක පිහිටා කටයුතු කරන බව පෙන්වා දෙන චීනය ඒ සම්බන්ධයෙන් අමෙරිකාවට හිමි වාර්තාව , සුව පහසු නින්දකටවත් ඉඩ සලසන්නක් නොවන බව ප්‍රකාශ කර තිබේ .
ඉකුත් වසරේ චීන මානව හිමිකම් ක්‍රියාවලියේ පසු බෑමක් පවත්නා බවට චෝදනා කරන එ . ජා . සංවිධානයේ අමෙරිකානු තානාපති රිචර්ඩ් විලියම්සන්ට එ . ජා . මානව හිමිකම් කොමිසමේ වාර්ෂික සමුළුවේදී ප්‍රතිචාර දක්වමින් එ . ජා . සංවිධානයේ චීන තානාපති ෂා සුකාන් මේ බව කියා තිබේ .
චීනයේ මානව හිමිකම් ගැන අමෙරිකාව වාර්තා පිළියෙළ කරන්නා සේම අමෙරිකානු මානව හිමිකම් උල්ලංඝනයන් ගැන චීනය ද ධවල පත්‍රිකාවක් පිළියෙළ කර තිබෙන බව පැවසූ ෂා , රාත්‍රි නින්දට සූදානම්ව එය නොකිව යුතු බවට සිය නියෝජිතයන් අවවාද කරන්නේ එනිසා බියකරු හීන පෙනිය හැකි බැවිනැයි කියා ඇත .
මාර්තු 01 දා බිජිංහි දී මෙම චීන වාර්තාව නිකුත් විය .
අමෙරිකාවේ මිනීමැරුම් , ස්ත්‍රී දූෂණ , වාර්ගික ගැටුම් ආදිය පවතිද්දී ඔවුන් ලෝකයේ මානව හිමිකම් පොලිස්කාරයාගේ - භූමිකාව රඟපෑමට ප්‍රයත්න දරන බව ෂා සිය කතාවේදී පැවසීය .
වාර්ෂික වෙනස්කම් , පොලිස් කෲරත්වය හා රැඳවුම්කරුවන්ට අයථා ලෙස සැලකීම ආදිය සම්බන්ධයෙන් අමෙරිකාව සුප්‍රසිද්ධ යැයි පැවසූ ෂා , මේ සම්බන්ධයෙන් ලෝක වාර්තාවක් පවතින්නේ නම් ඔවුන් ශූරතාවය හිමි කර ගන්නා බව ද කීවේය .
ඒ සමගම මානව හිමිකම් ගැන කැඩපතක් ඉදිරියට ගොස් බලන ලෙසට අමෙරිකාවට යෝජනා කරන අතර චීනය දිළිඳු රටක් වුවත් අමෙරිකාවට එවන් කැඩපතක් නොමැති නම් චීනයට එය ලබා දිය හැකි බවද ඔහු කීය .
මෙම සමුළුවේදී කියුබාවද මානව හිමිකම් උල්ලංඝනය ගැන අමෙරිකාව දැඩි දෝෂ දර්ශනයට ලක් කළේය .
කියුබාවේ වධහිංසා හා අවනඩු පවතින්නේත් ස්වාධීන අධිකරණ නැතිව මෙන් ම නඩු නැතිව ජනතාව සිරකර ගෙන තිබෙන්නේ අමෙරිකාව සතු ගුවාන්ටනාමෝ නාවික කඳවුරු ප්‍රදේශයේ පමණක් බව කියුබානු නියෝජිතයා කීවේය .
ගුවාන්ටනාමෝ කඳවුර එකම දේශපාලන සිර කඳවුරක් බවද ඔහු පැවසීය .
රටවල් 44 ක පුද්ගලයන් 640 දෙනකු අමෙරිකාව විසින් ගුවාන්ටනාමෝ හි රඳවා තබා ගෙන ඇත .
රොයිටර් රාජ්‍ය විරෝධී ඉස්ලාමීය කණ්ඩායමකට සහාය දුන් බ්‍රිතාන්‍ය ජාතිකයන් 3 ක් ඇතුලු ඊජිප්තුවේ 26 කට සිර දඬුවම් .
කයිරෝහිදී , නීති විරෝධී ඉස්ලාමීය කණ්ඩායමකට දිරි දෙන අයුරින් ක්‍රියා කිරීම සම්බන්ධයෙන් බ්‍රිතාන්‍ය ජාතිකයන් තිදෙනකු ඇතුළු පුද්ගලයන් 26 දෙනකු සිර ගත කිරීමට ඊජිප්තු බලධාරීන් පෙළඹී තිබේ .
පූජක නායකත්වයෙන් යුත් ඉස්ලාමීය රජයක් ගොඩ නැගීම සඳහා , පවත්නා ඊජිප්තු රජය පෙරළා දැමීම සඳහා කටයුතු කරන ඉස්ලාමීය විමුක්ති පක්ෂයට ප්‍රචාරක සහාය ලබා දීම ඔවුනට එරෙහිව නැගුණු චෝදනාය .
මෙම බ්‍රිතාන්‍යයන් තිදෙනා ඇතුළු ඊජිප්තු ජාතිකයන් අට දෙනෙකුට පස්වසරක සිර දඬුවම් නියම වූ අතර සෙස්සන්ට වසර 1 - 3 අතර සිර දඬුවම් පැනවිණ .
නඩු විභාගයේ දී බ්‍රිතාන්‍ය ජාතිකයන්ගේ ඥාතීන්ට පමණක් අධිකරණ ශාලාවේ රැඳී සිටීමට අවසර ලැබිණි .
තීන්දුව ප්‍රකාශ වී මෙන් පසු ඔවුන් නිදහස් කර ගෙන සියරට ගෙන යාමට අවශ්‍ය හැම දෙයක් ම සිදු කරන බව ඔවුන්ගේ ඥාතීන් ප්‍රකාශ කර ඇත .
නීති විරෝධී කණ්ඩායමේ අරමුණ දිරි ගැන්වීම , එම කණ්ඩායමේ ප්‍රචාරක කටයුතු වලට සහාය වීම හා ප්‍රචාරක කටයුතු වලට යොදා ගන්නා පරිගණකයක් සතුව තිබීම මෙම බ්‍රිතාන්‍ය ජාතිකයන්ට එරෙහිව එල්ල වුණු චෝදනායි .
මෙම නඩු විභාගය අසාධාරණ වූවක් බව මානව හිමිකම් සංවිධානයක් කියා ඇත .
රොයිටර් .
හයිටි ඇරිස්ටයිඩ් පාක්ෂිකයෝ සාමය ඉල්ලමින් යළි මතු වෙති .
පෝට් අයු ප්‍රින්ස්හිදී , මසකට පෙර හයිටි ජනාධිපති ධූරය ඉසිලූ ජීන් ඇරිස්ටයිඩ් රටින් පලායාමෙන් පසු යටගිය , ඔහුගේ " ලවාලස්ෆැමිලි " පක්ෂය පෙරේදා යළිත් මතු වූයේ ඝාතන , වධ හිංසන හා නොරිස්සුම් වලට තිත තබන ලෙස නව රජයෙන් ඉල්ලා සිටිමිනි .
පුවත්පත් සාකච්ඡාව ට සහභාගි වූ පක්ෂයේ නායකයින් අතලොස්සක් මෙහිදී කියා සිටියේ ඇරිස්ටයිඩ් යළි බලයේ පිහිටුවීමට ඔවුන් කටයුතු කරන අතරම සාමය සමගිය වර්ධනය කරන බවය .
සාමය හා ප්‍රජාතන්ත්‍රවාදය සඳහා සූදානම් බවත් , සිය පාක්ෂිකයන් දැනටම නිරායුධව ඇති අතර තවමත් අවිදරා සිටින සෙසු කොටස් නිරායුධ කළ යුතු බවත් ඔවුහු රජයට කීහ .
69 හැවිරිදි අගමැති ජෙරාඩ් ලැටෝටුගෙන් ඉල්ලීමක් කරන ඔවුහු , සිරගතව සිටිය යුතු අපරාධකරුවන් විමුක්තිකාමීන් ලෙස හඳුන්වමින් උරෙනුර ගැටී ඔවුන් සමග ගමනේ යෙදීම අත්හල යුතු බව පෙන්වා දෙති .
රොයිටර් යාසීන් ඝාතනය හෙළා දැකීමේ යෝජනාව අමෙරිකාවේ නිෂේධ බලයෙන් ඉවතට .
එ . ජා . සංවිධානයේ දී පලස්තීනයේ හමාස් නායක අහමඩ් යසීන් ඝාතනය සම්බන්ධයෙන් , ඊශ්‍රායලය හෙලා දකින අරාබි රට වලින් ඉදිරිපත් ‍කෙරුණු එ . ජා . ආරක්ෂක මණ්ඩල යෝජනාව පෙරේදා අමෙරිකාවේ නිෂේධ බලයට යටත් කෙරිණි .
යසීන් ඝාතනය නීති විරෝධී වූවක් බවට ලෝකයේ රට වලින් හෙළා දැකුණද අමෙරිකාවේ බුෂ් පාලනය එම හෙළා දැක්මට එක් නොවිණ .
ආරක්ෂක මණ්ඩලයේ යසීන් ඝාතනය හෙළා දකින යෝජනාව ඔවුන් අනුමත නොකර ඇත්තේ මෑත වසර වලදී මරා ගෙන මැරෙන බෝම්බ කරුවන් මගින් කෙරුණු ඊශ්‍රායල් ජාතිකයන් ඝාතනය සම්බන්ධයෙන් හමාස් සංවිධානය හෙළා දැක්මක් ඉන් සිදුව නැති බව දක්වමිනි .
මේ අනුව එ . ජා . ආරක්ෂක මණ්ඩලයේ නිත්‍ය සාමාජිකයන් පස් දෙනාට හිමි නිෂේධ බලය යටතේ අමෙරිකාව සිය නිෂේධ බලය යෙදීමෙන් යසීන් ඝාතනය හෙළා දැක්මේ යෝජනාව සම්මත වීම වළකා ඇත .
මෙම යෝජනාවට රටවල් 11 ක් සහාය පළ කර තිබිණ .
අරාබි රටවල් නියෝජනය කරමින් ඇල්ජීරියාව යෝජනාව ඉදිරිපත් කළ අතර ඊශ්‍රායල ජාතිකයන්ට එරෙහි සාපරාධී ක්‍රියාවන් ද හෙළා දැකිය යුතු බවට ගෙන ආ සංශෝධනයක් ප්‍රතිකේෂේප වීමෙන් පසු බ්‍රිතාන්‍ය , ජර්මනිය හා රුමේනියාව ඡන්දය ප්‍රකාශ කිරීමෙන් වැලකී සිටියේය .
චීනය , රුසියාව , ප්‍රංශය , ඇන්ගෝලාව , චිලී , පකිස්තානය , ස්පාඤ්ඤය , ඇල්ජීරියාව , බෙනින් , බ්‍රසිල් හා පිලිපීනය යන රටවල් යෝජනාවට සහාය පල කර තිබේ .
මෙසේ ආරක්ෂක මණ්ඩලයේදී අනුමැතිය වැලකී ගිය මෙම යෝජනාව 191 දෙනෙකුගෙන් යුත් එ . ජා . මහ සභාවට ඉදිරිපත් කරන බව එ . ජා . පලස්තීන නියෝජිතයා ප්‍රකාශ කර තිබේ .
එ . ජා . මහ සභාව පලස්තීනුවන්ට විශාල සහායක් පල වන තැනකි .
ආරක්ෂක මණ්ඩලයට ජාත්‍යන්තර නීතිය සුරැකිය හැකි අතර මහ සභාවෙන් ජාත්‍යන්තර ප්‍රජාවගේ මතය නියෝජනය වෙයි .
යෝජනාව සම්බන්ධයෙන් එ . ජා . අමෙරිකානු තානාපතිවරයා පවසා ඇත්තේ එය ඊශ්‍රායලය විසින් අත්පත් කර ගත් ප්‍රදේශ වලට අදාළ වන නමුදු ඊශ්‍රායලයට අදාළ නොවීමෙන් සමතුලනයක් දක්නට නැති බවය .
මෙම යෝජනාවට එරෙහිව අමෙරිකාව නිෂේධ බලය පාවිච්චි කිරීම , ඔවුන් ආරක්ෂක මණ්ඩලය තුළ එම බලය යෙද වූ 79 වැනි වාරය ලෙස දැක්වී තිබේ .
රොයිටර් පාර්ලිමේන්තු නීතියකින් රට එක්සත් කිරීමේ යෝජනාවට චීනයේ අවධානය .
බීජිංහිදී , තායිවානය චීනයට යළි එක් කිරීම සඳහා චීන පාර්ලිමේන්තුව නීතියක් සම්මත කළ යුතු බවට , ඉදිරිපත්ව ඇති යෝජනාවක් චීන අගමැති වෙන් ජියාබාඕ ගේ දැඩි අවධානයට යොමු වී තිබේ .
තායිවානය ස්වාධීනත්වය ප්‍රකාශ කළහොත් ඊට එරෙහිව චීන හමුදා ප්‍රහාරයක් එල්ල කිරීමට මෙවන් නීතියකින් ඉඩ ලැබෙන බව විමර්ශකයින් ද පෙන්වා දී තිබේ .
1949 චීන සිවිල් යුද්ධයේ දී චීනයෙන් වෙන් ව ප්‍රජාතන්ත්‍රවාදී පාලනයක් යටතේ බිඳි ගිය තායිවානය ස්වෙච්ඡාවෙන් යළි චීනය හා එක් නොවන්නේ නම් එය හමුදා බලයෙන් හෝ සිදු කළ යුතු බව චීනයේ අදහස වී තිබේ .
චීනය යළි එක්සත් කිරීම දිවිහිමියෙන් සිදු කළ යුත්තක් බව යුරෝපා සංචාරයක නියැලී සිටින චීන අගමැතිවරයා ලන්ඩනයේ දී කියා ඇත්තේ එබැවිනි .
තායිවානය යළි චීනය හා බැඳෙනු ඇති බවත් ඓතිහාසිකවම නොවැලැක්විය හැකි මේ ක්‍රියාව කිසිම බලවේගයකට යටනොවෙනු ඇති බවත් ඔහු කියා ඇත .
මෙහිදි සාමකාමී එක්සත් වීමේ ක්‍රියාවලියකට කැපවන බවද ඔහු කියා තිබේ .
එංගලන්තයේ ජීවත් වන චීන ජාතිකයන් සමඟ පැවති හමුවකදී තායිවානය යළි චීනයට එක් කිරීම සඳහා පාර්ලිමේන්තු නීතියක් සම්මත කර ගත යුතු බව 76 හැවිරිදි චීන ජාතිකයකු යෝජනා කර ඇත .
මව්බිම එක්සත් කිරීම සම්බන්ධයෙන් එම යෝජනාව ඉතා අගය කළ යුත්තක් බව කී වෙන් ජියාබාඕ එය බරපතළ අයුරින් සලකා බලන බවද කීවේය .
රොයිටර් අමෙරිකා සම්බාධක වලට කියුබාවෙන් දැඩි ප්‍රතිචාර .
හවානාහිදී , ' සාහසික හා රුදුරු යැයි ' කියුබාවෙන් හැඳින්වෙන , එරට මත පැනවුණු අමෙරිකානු සම්බාධක වලට එරෙහිව දැඩි ප්‍රතිචාරයක් දක්වමින් අත්‍යාවශ්‍ය පාරිභෝගික භාණ්ඩ හැර , සෙසු භාණ්ඩ අලෙවිය ඩොලර් වලින් ගනුදෙනු කෙරෙන සාප්පු වලට තහනම් කිරීමට කියුබාව පියවර ගෙන තිබේ .
මේ තත්ත්වය මත ඉදිරියේ දුෂ්කර කාලයකට මුහුණ දීමට සිදු වනු ඇතැයි අනතුරු ඇඟවීමක් ද සිදු කර ඇත .
මේ අතර කියුබාව ප්‍රජාතන්ත්‍රවාදයට පෙරලීම කඩිනම් කරනු පිණිස අමෙරිකා ජනාධිපති බුෂ් ඉදිරිපත් කළ සැලසුම් එරට දේශපාලන වෙනසක් ඇති කිරීමට ඉවහල් නොවනු ඇති බව පවසමින් අමෙරිකාවේ වසන කියුබානුවන් එම සැලසුම් ප්‍රතික්ෂේප කර තිබේ .
නැවත දන්වන තුරු ඩොලර් වලින් ගනුදෙනු සිදු වන කඩ සාප්පු වල විකිණිය හැක්කේ ආහාර පෞද්ගලික සෞඛ්‍ය හා පවිත්‍රකරණ නිෂ්පාදන වලට අදාළ දෑ පමණක් බව බලධාරීන් පෙන්වා දී ඇත .
රූපවාහිනියෙන් මේ බව ප්‍රකාශ කළ ඔවුන් පාරිභෝගික භාණ්ඩ හා ඉන්ධන මිල ඉහළ ගියද පෙසෝ මුදලින් ගනුදෙනු කරන කඩ සාප්පු වල විකිණෙන සහනදායි ප්‍රධාන ආහාරවර්ග පලතුරු හා එළවළු මිලේ වෙනසක් සිදු නොවනු ඇතැයි කියා තිබේ .
අමෙරිකානු රජයේ දැඩි පිළිPUNC නිසා ඩොලර් වලින් ගනුදෙනු කරන කඩ සාප්පු වල භාණ්ඩ මිල හා ඉන්ධන මිල ඉහළ යනු ඇතැයිද රජයෙන් නිකුත් නිවේදනයක සඳහන් වෙයි .
45 වසරක් පැරණි කැස්ත්‍රෝ , රජයට දුලබ මුදලේ අගහිඟකම් ඇති කරනු පිණිස සංචාරකයින් ගෙන් ලැබෙන මූල්‍ය ආදායම මෙන්ම කියුබානු අමෙරිකානුවන් ගෙන යැවෙන මුදල් ද සීමා කිරීමට බුෂ් පරිපාලනය පියවර ගෙන ඇත .
කැස්ත්‍රෝ , රජය පෙලමින් එරට ප්‍රජාතන්ත්‍රවාදය පිහිටවනු පිණිස කියුබානු අමෙරිකානුවන් ගේ සහය ලබා ගැන්ම ධවල මන්දිරයේ අභිප්‍රාය වී තිබේ .
ඔවුන්ගේ වාර්ෂික කියුබානු සංචාරක තෙවර්ෂයකට වරක් සිදු කිරීමේ යෝජනාවක්ද අමෙරිකාවෙන් ඉදිරිපත්ව තිබේ .
45 වසරක් පවත්නා සම්බාධක උග්‍ර කෙරෙමින් අමෙරිකාවෙන් ඉරිපත්ව ඇති සාහසික හා රුදුරු යෝජනාවක් සංවර්ධන ක්‍රියා අඩාල කිරීම හා ජනතාවගේ අත්‍යාවශ්‍ය සේවා මෙන්ම ආහාර වෛද්‍ය හා අධ්‍යාපන අවශ්‍යතා ඉටු කරලීමට අවශ්‍ය දුලබ මුදල් සංචිත අවම කොට කියුබානු ආර්ථිකයේ ගෙල මිරිකීම අරමුණු කර ගත්තක් බව කියුබානු රජයේ නිවේදනයකින් කියැවිණ .
මේ නිසා ඉදිරි කාලයේදී දැඩි වෙහෙස හා කැපකිරීම් සිදු කිරීමට වනු ඇතැයි ද එහි සඳහන් .
අමෙරිකාවේ සිටින කියුබානුවන් එවන ඩොලර් මුදල් , කියුබානු ආර්ථිකයට අමතර ශක්තියක් ලබා දී ඇත .
එය වසරකට ඩොලර් මිලියන 800 ක් පමණ බව ප්‍රකාශිකය .
කියාබානු අමෙරිකානුවන්ට වසරකට යැවිය හැකි ඩොලර් 1200 ක මුදල අඩකින් අඩු කිරීමට අමෙරිකාව මුලින් පියවර ගෙන තිබුණද කියාබානු අමෙරිකානුවන් ගේ විරෝධය හමුවේ ඒ වෙනුවට ඔවුන්ගේ මව්බිම් සංචාරය සීමා කිරීමට කටයුතු යොදා තිබේ .
මේ කියුබානු අමෙරිකානුවන් ගේ මතය වී ඇත්තේ බුෂ් ගේ නව සම්බාධක සැලසුම් කියුබානු දේශපාලනය වෙනස් කිරීමට ඉවහල් නොවනු ඇති බවය .
එබැවින් ඔවුහු එම සැලසුම් ප්‍රතික්ෂේක කරති .
කැස්ත්‍රෝගෙන් පසු කොමියුනිස්ට් වාදය වෙනුවට ප්‍රජාතන්ත්‍රවාදය කියුබාවේ පිහිටුවනු පිණිස දරන මෙම වෑයම ප්‍රතික්ෂේප කරන ඔවුන් පවසන්නේ අමෙරිකාවට මෙසේ කියුබානු දේශපාලනයේ වෙනසක් සිදු කිරීම සඳහා මැදිහත් වීමට අයිතියක් නැති බවය .
කැස්ත්‍රෝගෙන් පසු කියුබාවේ පාලනය සම්බන්ධයෙන් තීරණ ගත යුත්තේ අමෙරිකාව හෝ යුරෝපීය රජයන් නොව කියුබානුවන්ම බව ඔවුහු පෙන්වා දෙති .
මෙම පාලන වෙනස සඳහා සම්බන්ධකාරකයෙකු පත් කිරීමට යෝජිත බුෂ් සැලසුමද ඔවුන් ප්‍රතික්ෂේප කර තිබේ .
රොයිටර් නේපාලය රජුගේ සාකච්ඡා ඇරැයුම විපක්ෂයේ කොටසක් ප්‍රතික්ෂේප කරයි .
කත්මණ්ඩුහිදීය , නේපාලයේ දිගු කාලීන දේශපාලන අර්බුදය සහ සති ගණනාවක් තිස්සේ පැවැත්වෙන විරෝධතා අවසන් කිරීම සඳහා සාකච්ඡා පැවැත්වීම ට එක් වන්නැයි ගයනේන්ද්‍ර රජු කළ ආරාධනය එරට ප්‍රධාන විරුද්ධ පක්ෂ දෙකක් විසින් ප්‍රතික්ෂේප කර තිබේ .
මේ අතරින් එක් පක්ෂයක් වන නේපාල මාක්ස් ලෙනින්වාදී කොමියුනිස්ට් පක්ෂයේ ප්‍රධානි මධාව් කුමාර් නේපාල් පවසන්නේ විරුද්ධ පක්ෂ දෙකක පමණක් සහභාගිත්වයෙන් පැවැත්වෙන සාකච්ඡා පල රහිත බවත් මේ සඳහා විපක්ෂ සන්ධානයට අයත් පක්ෂ පහම සහභාගි කර ගත යුතු බවය .
ගයනේන්ද්‍ර රජු විසින් පත් කරනු ලැබූ නේපාල අගමැති සූර්ය බහාදූර් තාපා පසුගිය සිකුරාදා ඉල්ලා අස් වූ අතර ඒ වෙනුවට වඩාත් අවංක සහ සදාචාරාත්මක පාලකයකු පත් කර ගැනීම විපක්ෂ කණ්ඩායම් සමග පැවැත්වීමට අදහස් කරන සාකච්ඡා වල අරමුණ බැව් රජු ප්‍රකාශ කර තිබේ .
රොයිටර් අමෙරිකා හමුදාවට එරෙහි ප්‍රහාර දැඩි කරන්න අල් සදාර් සිය හමුදාවට නියෝග කරයි .
නජාන්හි දී , අමෙරිකානු හමුදා පෙරේදා රාත්‍රි බැග්ඩෑඩයේ පිහිටි ෂියා මුස්ලිම් පූජක මොක්ටාඩා අල් සාදර් ගේ කාර්යාලය බිමට සමතලා කිරීමෙන් පසු මෙම අමෙරිකානුවන් ප්‍රමුඛ සන්ධාන හමුදාවට එරෙහිව වඩාත් පුළුල් අයුරින් අලුත්ම ප්‍රහාරයක යෙදෙන ලෙස ඔහු සිය මෙහ්දි හමුදාවන්ට නියෝග කර තිබේ .
සාදර් ගේ හමුදාවට එරෙහිව සාර්ථකත්වයන් අත්පත් කරගන්නා බව අමෙරිකානු හමුදාවෙන් කියැවුණ ද ඉරාක සිර කරුවන් හිංසනයට ලක් කිරීමේ සිද්ධි මෑතකදී ලොව හමුවට පැමිණි නමුත් එය ඉකුත් ඔක්තෝබරයේ දී තම සංවිධානය විසින් අනාවරණය කළ බව ජාත්‍යන්තර රතු කුරුස සංවිධානය පැවසීමෙන් ජනාධිපති බුෂ් මැදිවී ඇති වියවුල තවත් අවුල් වී තිබේ .
මෙම හිරකරු හිංසන සිද්ධිය සම්බන්ධයෙන් ප්‍රසිද්ධියේ සමාව යැදි බුෂ් එය කීපදෙනෙකු විසින් සිදු කළ ක්‍රියාවක් පමණක් බව හුවා දක්වා ඇත .
ඊට අදාළ හමුදා සෙබළුන් හත්දෙනෙකු දැන් යුද්ධාධිකරණ හමුවට පත් කර ඇත .
මෙම සිද්ධියට අදාළව බ්‍රිතාන්‍ය අගමැති ටෝනි බ්ලෙයාර්ද දැඩි දුෂ්කරතාවයකට පත්ව තිබේ .
ඔහුගේ අනාගත දේශපාලන ඉරණම කෙරෙහි එය අහිතකර ලෙස බලපාන සැටියක් පෙන්නුම් කර ඇත .
මේ අතර අමෙරිකානු හමුදාවට එරෙහි සටනේ නව අදියරක් අරඹා ඇති බව ෂියා මුස්ලිම් නායක අල් සාදර් සිය නජාන් මූලස්ථානයේ සිට කියා ඇත .
විරෝධතාවේ දෙවැනි අදියරට පිවිස ඇතැයි ද ගිනි කඳු පිපිරුම් හා සමාන ප්‍රහාර එල්ල වනු ඇතැයි ද ඔහු පැවසීය .
සාදර් ගේ ලුතිනන් කුවායිස් අල් කසාල් පවසා ඇත්තේ ඔවුන් ගේ නව ප්‍රතිපත්තිය යටතේ විරෝධතාව තවදුරටත් පවත්වා ගෙන යන බවය .
අමෙරිකාව ප්‍රමුඛ සන්ධාන හමුදාව ඉරාකයේ සියලු ශුද්ධ නගරයන් හි රතු ඉර පැන ක්‍රියා කරන නිසා රට පුරා විරෝධය පණගන්වන බවද ඔහු කියා තිබේ .
රොයිටර් 01 . අමෙරිකානු ඩොලර් වලින් ගනුදෙනු සිදු කෙරෙන , හවානා හි සාප්පු සංකීර්ණයකින් භාණ්ඩ රැගෙන යන කියුබානු කාන්තාවන් දෙදෙනෙක් .
02 . නේපාලයේ විරුද්ධ පක්ෂ සන්ධානය විසින් දෙදිනක මහා වැඩ වර්ජනයක් දියත් කළ පෙරේදා කත්මන්දු අගනුවරට රැස් වූ රජුට එරෙහිව පෙළපාලිකරුවෝ සටන් පාඨ කියමින් විරෝධය දැක් වූ අයුරු .
03 . සිය යුරෝපා සංචාරයේ අවසන් අදියරට ළඟා වී සිටින චීන අගමැති වෙන් ජියාබාඕ , ලන්ඩන් නගරයට පැමිණි අවස්ථාවේදී , ප්‍රථම රාජකීය බලකායේ උත්තමාචාරය පිළිගත් අවස්ථාව .
04 . ඉස්ලාමීය ෂියා පූජක මොක්ටාඩ් අල් සදාර් පාක්ෂික මේ සන්නද්ධ සටන්කාමියා මෙසේ මුර සේවයේ යෙදී සිටියේ දකුණු බැග්ඩෑඩයේ නාජාෆ්හිදී පෙරේදා පැවැති මිය ගිය සෙබලකුගේ අවමංගල්‍යයකදීය .
සදාර් නගරයේ දී අමෙරිකා හමුදා සහ අල් සදාර් ගේ මෙහ්දි හමුදා භටයෝ අතර පැවැති අවි ගැටුම් වල දී මොහු ඝාතනයට ලක් විය .
අමෙරිකානු බ්‍රිගේඩියර්වරයකු වන මාක් කිමිටි පවසන්නේ මෙම සටන් වල දී අල් සදාර් ගේ ආධාරකරුවන් 35 ක් මරා දැමූ බවයි .
05 . පෙරේදා පැවැති ඉන්දීය මහ මැතිවරණයේ අවසන් දිනයේ දී , චන්දිගාර් නගරයේ ඡන්ද මධ්‍යස්ථානයක , සිය ඡන්දය දීම සඳහා පෝලිමේ සිටින කාන්තාවකගේ ඡන්ද පත්‍රිකාව සමඟ ඇගේ සුරතල් දරුවා සෙල්ලම් කරමින් සිටියේ මෙසේය .
06 . මධ්‍යම ගාසා තීරයේ ක්ෆා දාරොම් යුදෙව් ජනාවාස අසල පිහිටි තුන් මහල් ගොඩනැගිල්ලක් , පෙරේදා ඊශ්‍රායල් හමුදා විසින් පුපුරුවා හරින ලදී .
එම සුන්බුන් මත පලස්තීන ජාතික ළමයින් කිහිප දෙනකු කෙළි දෙලෙන් පසුවන අයුරු .
07 . ' පැන්ඩා ' ලොව වදවීගෙන යන වලස් විශේෂයකි .
එහෙයින් ම වොෂින්ටනය පුරා ස්ථාන කීපයක අඹන ලද පැන්ඩා ප්‍රතිරූප ප්‍රදර්ශනය කිරීමට බලධාරීන් පියවර ගෙන ඇත .
වොෂින්ටන් ජාතික සත්වෝද්‍යානයේ ද මෙවන් පැන්ඩන් 15 දෙනෙකු ගේ ප්‍රතිරූප අඹා ඇත .
එවන් ප්‍රතිරූපයක් අසලදි ටියන් ටියන් නම් පැන්ඩා පැංචා උණ ගසක රස විඳින සැටිය මේ .
ඉතිහාසයේ පළමු වතාවට සවුදි අරාබියේ උද්ඝෝෂණ පෙළපාළියක් .
ජෙඩ්ඩා හිදී , සවුදි අරාබි ඉතිහාසයේ පළමු වරට රජයෙන් අනුමත උද්ඝෝෂණයක නියැලෙමින් සිසුන් 200 ක පමණ පිරිසක් පෙරේදා ත්‍රස්ත විරෝධී පෙළපාළියක නිරත වූහ .
ඔවුන් ත්‍රස්ත විරෝධී සටන් පාඨ හඬ නැගූ බවත් දේශප්‍රේමිත්වය විදහන බැනර ඔසවා ගෙන ගිය බවත් ප්‍රකාශිතය .
කි . මී . 4 ක් පමණ දිග මේ ශිෂ්‍ය පෙළපාළියට එක්වූවන් වයස අවුරුදු 12 - 18 අතරට අයත් වූ අතර ' ත්‍රස්තවාදයට එරෙහිව අත්වැල් බැඳගමු ' ' රට වෙනුවෙන් එකාවන්ව ' යනාදී සටන් පාඨ ඔවුහු හඬ නැගූහ .
රියාද් අගනුවර මිනිස් බෝම්බ පිපිරීම් හා බටහිර රට වලට අයත් ඉංජිනේරුවන් පස්දෙනකු ඝාතනය ඇතුලු ත්‍රස්ත ක්‍රියාවන් කීපයකට මෑතක පටන් සවුදි අරාබිය මුහුණ දී ඇති මෙම ක්‍රියා සම්බන්ධයෙන් ඔසාමා බින් ලාඩන්ට බලධාරීන්ගෙන් චෝදනා එල්ල වී ඇත .
රාජ්‍ය හිතවාදී හෝ රාජ්‍ය විරෝධී හෝ උද්ඝෝෂණ පෙළපාළි සවුදි අරාබිය තුළ තහනම් නමුදු ජාතික ආරක්ෂක නිලධාරීන් ගේ පවුල් සඳහා වෙන් වුණු පාසල් 4 ක සිසුන් ගේ මෙම පෙළපාලියට රාජ්‍ය අනුමැතිය ලැබී ඇත .
රොයිටර් වජ්පායිගේ ' ත්‍රස්ත චෝදනාව ' පාකිස්තානය ප්‍රතික්ෂේප කරයි , ඉස්ලාමාබාදයේ දී , ඉන්දීය මහ මැතිවරණයේදී ඉන්දු – කාශ්මීර වැසියන් ඡන්දය දීමෙන් වළකාලීම ට පකිස්තාන රාජ්‍ය අනුග්‍රහය ලත් ත්‍රස්තවාදය හේතු වූ බවට ඉන්දීය අගමැති අතාල් බිහාරි වජ්පායිගෙන් එල්ල වූ චෝදනාව පකිස්තානය පෙරේදා ප්‍රතික්ෂේප කළේය .
මෙය අභූත චෝදනාවක් අසත්‍යයක් .
අප එය ප්‍රතික්ෂේප කරනවා ' යැයි පකිස්තාන විදේශ කාර්යාලයීය ප්‍රකාශක මසූඩ් ඛාන් කීවේය .
ඉන්දු කාශ්මීර ජාතිකයන් ඡන්ද වර්ජනයක යෙදී ඇත්තේ කිසිවකුගේ බලපෑමකින් තොරව ස්වේච්ඡාවෙන්ම බවද ඔහු කියා තිබේ .
කාශ්මීරයේ අඩු ඡන්ද ප්‍රකාශනයක් පැවතීමට හේතුව ත්‍රස්තවාදීන් පිට පැටවීම සිදු කළ නොහැක්කේ කාශ්මීර දේශපාලනඥයින්ම මෙම මැතිවරණය එරෙහිව ප්‍රචාරක කටයුතු වල නියැලි නිසා යැයි ඔහු වැඩිදුරටත් කියා තිබේ .
ඉකුත් සෙනසුරාදා පැවති ඡන්ද රැස්වීමකදී පකිස්තාන රජයේ අනුග්‍රහය ලත් ත්‍රස්තවාදය විසින් කාශ්මීර ජාතිකයන් ඡන්දය ප්‍රකාශ කිරීමෙන් වලකා ලීම ට ප්‍රයත්න දරන බව ඉන්දීය අගමැති අතාල් බිහාරි වජ්පායි කියා තිබිණ .
කාශ්මීර සටන්කාමීන් මැතිවරණ රැලි වලට ප්‍රහාර එල්ල කිරීමෙන් 21 දෙනෙකු ඝාතනය කර තිබුණු අතර කාශ්මීර ජාතිකයන්ට ඡන්දය වර්ජනය කරන ලෙසද තර්ජනය කර තිබූ බව පසුගිය කාලය තුළ වාර්තා විය .
පකිස්තානයට එරෙහි මෙම ඉන්දීය චෝදනාව ඉදිරිපත්ව ඇත්තේ දෙරට අතර සාම ක්‍රියාවලියකට මුල පුරා තිබියදීය .
පකිස්තානයට එම ක්‍රියාවලිය අඩාල කිරීමේ අවශ්‍යතාවක් නැති බැවින් මෙහිදී ඉතා ප්‍රවේශම්කාරීව කටයුතු කරන බවද මසූඩ් ඛාන් කියා තිබේ .
ඒ . එෆ් . පී . ටොන් 2500 ක් බර ' සිසිලා ' යුද නැව 1968 නිෂ්පාදනය කළද 1993 දී සේවයෙන් ඉවත් කෙරිණ .
පෙරේදා නිරිතදිග එංගලන්තයේ විට්සෑන්ඩ් බොක්කේදී පාලිත පිපිරුම් කීපයකින් මේ රාජකීය යුද නැව මූදුපත්ලට ගිලා බස්සන ලදී .
විනාඩි පහක් තුළ දී ගිලී ගිය මේ නෞකාව මගින් බ්‍රිතාන්‍යයේ පළමු වන කෘතිම ' කිමිදුම් පරය ' නිර්මාණය කෙරෙනු ඇත .
හමාස් හිටපු නායක යාසීන් ඝාතනය සම්බන්ධයෙන් බීරුට්හි පැවති රැලියකදී ලෙබනනයේ හමාස් නායක ඛලෙඩ් මෙෂාල් ( දකුණේ ) සමග මේ කතාබහක යෙදී සිටින්නේ ලෙබනන හිස්බුල්ලා නායක ෂික් හසන් නස්රල්ලාය .
( වමේ ) හමාස් සංවිධානය යටතේ ක්‍රියාත්මක වීමට හිස්බුල්ලාවරුන් මෙහිදී කැමැත්ත පළ කර තිබේ .
ජර්මනියේදී සිය බිරිය හා තවත් සිවු දෙනකු ඝාතනය කිරීමේ සැකකරුවකු වන අලි ගොබෙලෙක් අත්අඩංගුවට ගැනීමට තුර්කි පොලිසිය ප්‍රයත්න දරද්දී ඔහු හිසට වෙඩි තබාගෙන සිය දිවි හානි කර ගන්නා බවට තර්ජනය කළ අවස්ථාවයි මේ .
පොලිසියට යටත් නොවූ ඔහුගේ පයකට වෙඩි තබා ඔහු මෙල්ල කර ගැනීමට පොලිසිය සමත් විය .
මතභේදකාරී තායිවාන ජනාධිපතිවරණයේ නිල ප්‍රතිඵල නිකුත් කිරීමෙන් පසුවද ජනාධිපති චෙන් ෂුයි බියන්ගේ කාර්යාලය අබියසට රැස් වූ විපක්ෂ කුවෝමින්ටාන් ජාතික පක්ෂ ක්‍රියාකාරීන්ගේ විරෝධතාව මැඩලීමට අරගල මර්දන පොලිසිය ප්‍රයත්න දරන අයුරුයි මේ .
පෙරේදා පැවති ඉන්දීය රූ රැජින තරගයෙන් ජය ගත් තනුෂ්රී දත්තා ( මැද ) හා දෙවන තෙවැනි තැන් හිමි වූ ලක්ෂ්මී පණ්ඩිත් ( දකුණේ ) හා සයලි භාගත් මඳ සිනා පෑ අයුරුයි මේ .
21 හැවිරිදි දත්තා ලෝක රූ රැජන තරගය ද 22 හැවිරිදි පණ්ඩිත් විශ්ව රූ රැජන තරගය හා 21 හැවිරිදි භාගත් මිහිකත රූ රැජන තරගයද නියෝජනය කෙරෙන බව ප්‍රකාශිතය .
බංගලාදේශය - 2006 පෙර රජය ඉවත් වන්නේ නෑ : පංච විපක්ෂ සන්ධානය තර්ජනය විකල් නන් දෙඩවිල්ලක් - පාලක පක්ෂය කියයි .
ඩකාහිදී , අප්‍රියෙල් 30 දාට පෙර බංගලාදේශ ජාතික පක්ෂය පාලන බලයෙන් ඉවත් විය යුතු බවට කැරෙන පංච විපක්ෂ සන්ධානයේ තර්ජනය විකල් නන් දෙඩවිල්ලක් බව ප්‍රකාශ කරන පාලක පක්ෂය , සිය පස් අවුරුදු පාලන සමය නිම වන 2006 ට පෙර රජය ඉවත් නොවනු ඇති බව කියා තිබේ .
මේ අතර ඉකුත් සිකුරාදා පැවැත් වූ 34 වැනි බංගලාදේශ නිදහස් දිනය සැමරීමෙන් පසු පෙරේදා පාලක පක්ෂයේ ශක්තිය පෙන්වීමට අග නගරයේ මහ රැලියක් පැවැත්වීමටද නියමිතව තිබිණි .
විපක්ෂ අවාමි ලීගය මාර්තු 30 දා ( හෙට ) ඩකා නගරයේ රාජ්‍ය විරෝධී මිනිස් දම්වැලක් ක්‍රියාත්මක කිරීමට සැලසුම් කර ඇත .
තවද අප්‍රියෙල් 7 හා 8 දෙදින මහ වැඩ වර්ජනයකටද ඔවුහු අර අඳිමින් සිටිති .
රජයේ අවසානය සනිටුහන් කරන මළ බෙර හඬ දැන් නැඟී ඇති බවද ඔවුහු කියති .
ඒ . එෆ් . පී . ඉන්දියාව - සාම්ප්‍රදායික කොන්ග්‍රස් පාක්ෂිකයෝ මෙවර දැඩිමතධාරීන්ට ඡන්දය දෙති .
බොම්බායේදී , සම්ප්‍රදායිකව ඉන්දීය කොංග්‍රස් පක්ෂය වෙනුවෙන් ඡන්දය ප්‍රකාශ කළ බොම්බායේ දසදහස් ගණනක මුස්ලිම් ජාතිකයන් මෙවර දැඩි මතධාරී හින්දු දේශපාලන පක්ෂ වලට සිය ඡන්දය ප්‍රකාශ කරන බවට සපථ කොට ඇත .
මුස්ලිම් ප්‍රජාවගේ මන්දගාමී සංවර්ධනයට හා අඩු අධ්‍යාපනයට කොංග්‍රසය හේතු වී ඇති බව ඔවුන් ගේ මතය වී තිබේ .
මේ අනුව භාරතීය ජනතා පක්ෂයට හා දැඩි මතධාරී හින්දු ෂිවා සේනා පක්ෂයට ඔවුන් ගේ ඡන්දය ලබා දීමට තීරණය කර ඇති බව සමස්ත ඉන්දීය මුස්ලිම් සංවිධානය කියා ඇත .
ඉකුත් 50 වසර තිස්සේ කොංග්‍රසය ඔවුන්ගේ ඡන්ද ලබා ගත්ත ද මුස්ලිම් ප්‍රජාවට කළ කී දෙයක් නැතැයි ඔවුහු කියති .
ඒ . එෆ් . පී . ඊශ්‍රායලය - අගමැති ෂැරොන්ට එරෙහිව දූෂණ – වංචා නඩුවක් .
ජෙරුසෙලමේදී , දිගු කාලීන දූෂණ වංචාවක් සම්බන්ධයෙන් ඊශ්‍රායල් අගමැති ඒරියල් ෂැරොන්ට නඩු පැවරීමට ඊශ්‍රායලයේ ප්‍රධාන චෝදක නිලධාරියා පියවර ගෙන ඇති අතර , ෂැරොන් වරදකරු වුවහොත් අගමැති ධූරයෙන් ද නෙරැපෙනු ඇතැයි ඊශ්‍රායල් රූපවාහිනී සේවාවක් පැවසීය .
එඩ්නා ආබල් නම් ප්‍රධාන චෝදක නිලධරයා විසින් චෝදනා පත්‍රය සකස් කරනු ලබමින් සිටින අතර එය ෂැරොන්ට එරෙහිව නඩු පැවරීමට තරම් හේතු ඇත්දැයි තීරණය කිරීම පිණිස නීතිපති මෙනාචම් මසූස් ට ඉදිරිපත් කෙරෙනු ඇත .
ආබෙල් ගේ නිර්දේශයන් මත ෂැරොන්ට එරෙහිව නඩු පවරන්නේ ද යන්න තීරණය කිරීමට නීතිපතිවරයාට මාස කීපයක් ගත වනු ඇතැයිද සැලකේ .
ආබෙල් පවසන්නේ ෂැරොන්ගේ පුතු ගිලාඩ් මැදිහත් , දේපොළ කටයුතු පිළිබඳ අල්ලස් ගැනීමේ සිද්ධියක් සම්බන්ධයෙන් ෂැරොන්ට චෝදනා කිරීමට තරම් ප්‍රමාණවත් සාධක තිබෙන බවය .
මසූස්ගේ තීරණය අනුව ෂැරෝන් මේ පිළිබඳ අදහස් දක්වනු ඇතැයිද ප්‍රකාශිතය .
රොයිටර් පකිස්තානය - අල්ඛයිඩා ත්‍රස්තවාදීන් හමුදා භටයන් 8 ක් අමු අමුවේ මරා දැමීම ගැන දැඩි විරෝධය .
වනාහිදී , පකිස්තානයේ ඇෆ්ගන් දේශසීමාවේ පිහිටි වසිරිස්තානයේ පකිස්තාන හමුදාවෙන් සිදු කෙරෙන අල්ඛයිඩා සැකකරුවන් වැටලීම් මෙහෙයුම සඳහා රැකවල් ලා සිටි හමුදා රිය පෙළක් අල්ලා ගත් ත්‍රස්තවාදීන් හමුදා භටයන් අට දෙනෙකු අමු අමුවේම ඝාතනය කිරීම පකිස්තානය දැඩි සේ හෙලා දැක ඇත .
අල්ලා ගත් සෙබළුන්ගේ දෑත් පිටුපසට තබා බැඳ එක එල්ලේම හිසට වෙඩි තබා ඝාතනය කර ඇත්තේ ඉකුත් සඳුදා වන අතර , ඔවුන් ගේ මළ සිරුරු අගලක තිබී හමු වී ඇත්තේ පසුගිය සිකුරාදාය .
මෙය අමු අමුවේ සිදු කළ මිනිස් ඝාතනයක් බව හඳුන්වන හමුදා ප්‍රකාශකයා , දෙස් විදෙස් සටන්කාමීන් දැන් මැනවින් හඳුනාගෙන ඇති අතර ඔවුන් පසුපස හඹා යමින් සිටින බව කියා තිබේ .
වසිරිස්ථාන මෙහෙයුමේ අවසන් අදියර දැන් ක්‍රියාත්මක වෙමින් පවතින අතර මෙහෙයුමේ අරමුණ මුලුමනින්ම පාහේ සාක්ෂාත් කර ගෙන ඇතැයිද ඔහු කීය .
මේ වන විට සැකකරුවන් 160 දෙනෙකු පමණ රඳවා ගෙන ඇති අතර , ආයුධ හා වෙනත් මෙවලම් රැසක් ද අත්අඩංගුවට ගෙන තිබේ .
අල් ඛයිඩා සැකකරුවන් 60 දෙනෙකු පමණ ඝාතනය කළ බවත් තවත් විශාල පිරිසක් තුවාල ලබන්නට ඇති බවත් ප්‍රකාශිතය .
තුවාල ලැබ පලාගියවුන් අතර උස්බෙකිස්තාන ඉස්ලාමීය ව්‍යාපාරයේ නායක තහීර් යුල්දාෂේව් සිටින බවද ප්‍රකාශ විය .
ඔහු ඉහළ පෙළේ අල් ඛයිඩා නායකයෙකු ලෙස සැලකේ .
මේ අතර සටන්කාමීන් විසින් ග්‍රහණයට ගෙන ඇති රජයේ සෙබළුන් 14 දෙනෙකු මුදා හැරීමට ඔවුන් කැමැත්ත පල කර ඇතැයි ගෝත්‍රික නායකයන් ප්‍රකාශ කර තිබේ .
මේ මුදා හැරීම සඳහා සටන්කාමීන් පොළඹවා ගත් බව ඔවුන් කියා ඇත .
රොයිටර් සදාම් හුසේන්ට එරෙහි නඩු විභාගයට සුප්‍රසිද්ධ ප්‍රංශ නීතිඥයෙක් පෙනී සිටියි .
ලන්ඩනයේදී හා පැරීසියේදී අමෙරිකානු හමුදාවට සදාම් හුසේන් ග්‍රහණයට ගත හැකි වන පරිද්දෙන් ඔහු සැඟවී සිටි ස්ථානය අනාවරණය කර ඇත්තේ සදාම්ගේම සමීපතම ආරක්ෂකයෙකු යැයි බී . බී . සී . වැඩසටහනකින් ප්‍රකාශ කර ඇත .
සදාම්ට එරෙහි නඩු විභාගයේදී ඔහු වෙනුවෙන් පෙනී සිටින බව සුප්‍රසිද්ධ ප්‍රංශ නීතිවේදියෙකු ඒ අතර ප්‍රකාශ කර තිබේ .
බී . බී . සී . යේ පැනොරාමා ' වැඩසටහනින් කියා ඇති පරිදි ඉකුත් දෙසැම්බරයේදී අමෙරිකානු හමුදාව විසින් අත්අඩංගුවට ගෙන ප්‍රශ්න කිරීමේදී සදාම්ගේ ආරක්ෂකයකු වූ ඊබ්‍රහිම් - ඔමාර් - අල් - මස්ලිම් විසින් සදාම් සැඟවී සිටි තැන අනාවරණය කර ඇත .
බැග්ඩෑඩය බිඳ වැටීමෙන් පසු සදාම් නගරය අත්හැර පලා යන විට ඔහු සමඟ එකම රියේ ගමන් ගත් මස්ලිම් ට සදාම් ගැන තොරතුරක් සපයන්නකුට ප්‍රදානය කෙරෙන බව පැවසුණු ඩොලර් මිලියන 25 හේ ත්‍යාගය හිමි නොවන්නේ ඔහු සිය කැමැත්තෙන් තොරතුරු අනාවරණය නොකිරීම නිසා බවද කියා තිබේ .
මස්ලිම් සදාම්ගේ ආරක්ෂක ජාලයේ හා ෆිඩෙයින් බලකායේ ලුතිනන්වරයකු විය .
සදාම් ග්‍රහණයේ ඔත්තුකරු පිළිබඳව අමෙරිකාවෙන් කිසිත් ප්‍රකාශ වී නැති අතර මෙම බී . බී . සී . ප්‍රකාශය තහවුරු කෙරෙන ස්වාධීන අනාවරණයක්ද මෙතෙක් සිදුව නැත .
මේ අතර 66 හැවිරිදි සදාම් ගෙන් ප්‍රශ්න කරන සී . අයි . ඒ . ආයතනය ඉරාකයේදීම ඔහුගේ නඩු විභාගය පැවැත්වෙනු ඇතැයි ප්‍රකාශ කර තිබේ .
මෙම නඩු විභාගයේදී ඔහු වෙනුවෙන් පෙනී සිටීමට ඔහුගේ බෑණනුවන් විසින් තමා තෝරාගෙන ඇතැයි ජේකස් වර්ගස් නම් ප්‍රංශ නීතිවේදියා ප්‍රකාශ කර ඇත .
මේ නීතිවේදියා නාසි යුද අපරාධකරු ක්ලාවුස් බාබි හා ගරිල්ලා නායක කාලෝස් ද ජැකෝල් වෙනුවෙන් පෙනී සිටීමෙන් ලොව ප්‍රසිද්ධියට පත් අයෙකි .
යුද අපරාධ අධිකරණයකින් මානුෂික විරෝධී සමූහ ඝාතන පිළිබඳව සදාම්ට එරෙහිව නැගී ඇති චෝදනා විභාග කෙරෙනු ඇති බවත් මෙහිදී ජේකස් මූලික ප්‍රංශ නීතිවේදීන් කණ්ඩායමක් ඔහු වෙනුවෙන් පෙනී සිටින බවත් ප්‍රකාශිතය .
මෙහිදී 1980 ගණන් වල සදාම්ට සහාය පල කිරීමේ අමෙරිකානු පිළිPUNC පදනම් කර ගනිමින් වගඋත්තරකරු වෙනුවෙන් කරුණු දැක්වීමේ ක්‍රමෝපායක් ජේකස් වර්ගස් විසින් අනුගමනය කරනු ඇති බවත් එහි දී 20 වසරකට පෙර එවකට අමෙරිකානු ජනාධිපති රොනල්ඩ් රේගන් ගේ නියෝජිතයකු ලෙස සදාම් බැහැ දැක හමුදා හා වාණිජ සබඳතා ගොඩනගා ගැන්මට පියවර ගත් රාජ්‍ය ලේකම් ඩොනල්ඩ් රම්ස් ෆෙල්ඩ් ද සාක්ෂියට කැඳවනු ඇති බවත් කියා තිබේ .
රොයිටර් .
ඉන්දියාව ඉන්දු - අමෙරිකා යුද පෙරහුරුව මිසෝරාම් ප්‍රාන්තයේදී ඇරැඹේ .
මිසෝරාමයේදී ' යුද පෙරහුරුව ' මේ සති අන්තයේ ඇරඹෙන ඉන්දු - අමෙරිකා හවුල් යුද අභ්‍යාසයක සංකේත නාමයයි .
ඉන්දියාවේ මිසෝරාම් ප්‍රාන්තයේ ඝන වනාන්තරයේදී මේ යුද අභ්‍යාසය පැවැත්වෙන අතර අප්‍රියෙල් 17 දක්වා එය ක්‍රියාත්මක වනු ඇතැයි පැවසේ .
මෙහිදී සම්ප්‍රදායික නොවන සටන් ක්‍රම ගැන අමෙරිකානු පාබල හමුදාවට විශේෂ පුහුණුවක් ලබා දෙනු ඇතැයි ද බ්‍රිගේඩියර් පොන්වාර් පැවසීය .
මිසෝරාමයේ කරලි නාශක කැලෑ යුද ශිල්ප පාසල මගින් මෙම යුද අභ්‍යාසය මෙහෙයවයි .
' ගරිල්ලකු ලෙස ගරිල්ලන්ට එරෙහිව සටන් වැදීම ' මෙම ශිල්පායතනයේ ආදර්ශ පාඨයයි .
මිසෝරාමය කරලි කණ්ඩායම් 30 කට පමණ වාසභූමිය වී ඇත .
මෙම පෙර පුහුණුවට අමෙරිකානු සෙබළුන් 100 ක් පමණ සහභාගි වනු ඇත .
ඉන්දීය සෙබළුන් 120 ක් පමණ ද ඊට එක් වීමට නියමිතය .
දෙරට අතර සමීප හමුදාමය සබඳතා යටතේ මේ පෙරහුරුව පැවැත්වෙයි .
නේපාලය - මාඕවාදී කරැල්ල විසැඳීමට එ . ජා . සංවිධානයේ මැදිහත් වීමකට නේපාල රජය විරුද්ධයි .
කත්මන්දුහිදී , නේපාලයේ මාඕවාදී ගරිල්ලන් සමඟ කඩිනමින් සාම කතාබහට එළැඹීමේ වාතාවරණයක් නැති බවත් , මාඕවාදී කරැල්ල විසඳාලීම සඳහා කැරලිකරුවන් අපේක්ෂිත පරිදි එක්සත් ජාතීන්ගේ මැදිහත් වීමකට තමන් විරුද්ධ බවත් නේපාල රජය කියා තිබේ .
පවතින තත්ත්වයන් යටතේ මාඕවාදීන් සමග සාකච්ඡාවට පිවිසිය නොහැකි බව ස්වදේශ කටයුතු ඇමැති කමල් තාපා කියා තිබේ .
ඒ සමඟම මාඕ ප්‍රශ්නය නේපාලයේ අභ්‍යන්තර ප්‍රශ්නයක් බැවින් කිසිදු ජාත්‍යන්තර සංවිධානයක් එය විසඳීමට මැදිහත් නොවිය යුතු බවද ඔහු කීවේය .
මීට ඉහතදී කරලි නායක පුෂ්ප කමල් දාල් ප්‍රචණ්ඩ විසඳුමක් පතා එ . ජා . සංවිධානයේ මැදිහත් වීමක් ඉල්ලා තිබිණි .
ඉකුත් අගෝස්තුවේ බිඳ වැටුණු සාකච්ඡා යළි අරඹන ලෙස එ . ජා . මහ ලේකම් කොෆි අන්නන්ද රජය හා කැරලිකරුවන්ගෙන් ඉල්ලා ඇත .
එහෙත් රජය පවසන්නේ කැරලිකරුවන් සමඟ සාකච්ඡා ඇරඹීම ඔවුන්ට ශක්තිමත් වීමට කාලය ලබා දීමක් බවය .
මේ අතර මාඕවාදීන් සමඟ රජය සටනක නියැලී සිටියත් මානව හිමිකම් ගරු කරන බවද , ආරක්ෂක හමුදාවන්ට ජිනීවා සම්මුතියට අනුව කටයුතු කිරීමට උපදෙස් දී ඇති බවද රජය ප්‍රකාශ කරයි .
වගවිභාගයක් නැතිව කැරලිකරුවන් අත්අඩංගුවට නොගන්නා අතර , ග්‍රහණයට ගත්තවුනට වධ හිංසා නොකරන බවද අගමැති සූරිය බහදුර් තාපා පැවසීය .
කැරලිකරුවන් විසින් අත්අඩංගුවට ගෙන ඇති හමුදා සෙබළුන් නිදහස් කර ගැනීම කෙරෙහි රජයේ අවධානය යොමු වී ඇත .
එහෙත් මානව හිමිකම් සංවිධාන පවසන්නේ දෙපාර්ශවයේම අය අන්‍යොන්‍ය පිරිස් පැහැර ගෙන යමින් සිටින බවය .
ඒ . එෆ් . පී . ළමයින් 426 ක් එෆ් . අයි . වී . ආසාදිතයන් කිරීමේ සිද්ධිය අමෙරිකාවේ ප්‍රකාශයට එරෙහිව ලිබියානුවෝ රැසක් වීදි බසිති .
බෙන්ගාසිහි දී , ළමයින් සමුදායක් ඒඩ්ස් රෝග කාරක එෆ් . අයි . වී . වයිරස ආසාදනයට ගොදුරු කිරීම සම්බන්ධයෙන් විදේශ වෛද්‍ය සේවකයන් හය දෙනෙකුට ලිබියානු අධිකරණය මරණ දඬුවම නියම කිරීම අමෙරිකාවේ දෝෂදර්ශනයට ලක් වීමෙන් පසු අමෙරිකාවට එරෙහිව වීදි බට ලිබියාවේ බෙන්ගාසි නුවරුවෝ පෙරේදා අමෙරිකානු ධජය ගිනි තබා ඊට විරෝධය පල කළහ .
ළමයින් 426 දෙනෙකුට එෆ් . අයි . වී . වයිරසය ඕනාකමින් ආසාදනය කරන ලදැයි වරදකරුවන් බවට පත් බල්ගේරියානු හෙදියන් පස් දෙනෙකුට හා පලස්තීන වෛද්‍යවරයෙකුට මරණ දඬුවම නියම කිරීම පිළිගත නොහැකි තීන්දුවක් ලෙස අමෙරිකාව ප්‍රකාශ කර තිබිණ .
යුරෝපා සංගමය ද මෙම තීන්දුව හෙළා දැක තිබිණ .
අමෙරිකාවේ මෙම ප්‍රකාශයට එරෙහිව සිය ගණන් පිරිස් පෙරේදා වීදි බටහ .
ඉන් බහුතරය වූයේ මෙම ආසාදනයට ගොදුරු වූ දරුවන් ගේ දෙමාපියන් බව ප්‍රකාශිතය .
ඔවුහු රෝගී දරුවන්ගේ ඡායාරූප හා ඉරාකයේ දී වධ හිංසනයට පත් සිරකරුවන්ගේ ද රූප ලෙලවමින් අමෙරිකාව හෙළා දුටහ .
අමෙරිකාව ලිබියානු අධිකරණ තීන්දුවට එරෙහි වන්නේ සිද්ධියට අදාළ වී ඇත්තේ ලිබියානු ළමයින් නිසා බවත් බටහිර සුදු ජාතීන්ට පමණක් සහාය වන අමෙරිකාව ලිබියානුවන් අරාබි හා මුස්ලිමුන් වන බැවින් මේ ක්‍රියාවට පෙළඹී ඇති බවත් ඔවුන් පෙන්වා දී තිබේ .
අමෙරිකාව අරාබීන් හා මුස්ලිමුන් හැම තන්හිම ගර්හාවට ලක් කරන බව ද ඔවුහු කීහ .
මෙම එෆ් . අයි . වී . ආසාදිත ළමයින්ගෙන් 40 ක් දැනටම මිය ගොස් ඇති බව ප්‍රකාශිතය .
මරණ දඬුවම නියම වූ වෛද්‍ය පිරිස පවසන්නේ අයහපත් සෞඛ්‍ය තත්ත්වය නිසා ළමයින් ඊට ගොදුරු වී ඇති අතර එය වසං කිරීම සඳහා තමන් බිල්ලට දීමට ලිබියානු රජය පෙළඹී ඇති බවය .
ඔවුන් එම තීන්දුවට එරෙහිව අභියාචනයක් ඉදිරිපත් කරන බවද ප්‍රකාශිතය .
රොයිටර් මහා වැඩ වර්ජනයකින් බංගලාදේශයේ ( සියලු කටයුතු අඩපණ වෙයි ) ධකාහිදී , බංගලාදේශයේ විපක්ෂ අවාමි ලීගයේ ප්‍රබල කම්කරු අංශ ප්‍රධානී , පාර්ලිමේන්තු මන්ත්‍රී ආසනුල්ලා මාස්ටර් ඝාතන සිද්ධියෙන් පසු මතුව ඇති නොසන්සුන් කාරී තත්ත්වය තවමත් පහව ගොස් නැති අතර විපක්ෂයේ මෙහෙයවීමෙන් පෙරේදා පැවති මහ වැඩවර්ජනය හේතු කොටගෙන අගනගරය ප්‍රමුඛව රට පුරා සියලු කටයුතු අඩපණ වී තිබිණ .
ආසනුල්ලාගේ ආධාරකරුවන් ටොංගි හා ඩකා නගරයන් හි කලබල ඇති කර තිබිණ .
පොලිසිය හා හමුදාව රට පුරා සීරුවෙන් තබා තිබිණ .
වැඩ වර්ජනයෙන් පාසල් හා කාර්යාල වැසී ගොස් තිබුණු අතර ව්‍යාපාර කටයුතු හා ප්‍රවාහනය අඩාල විය .
මේ අතර අමෙරිකාවේ සංචාරයක යෙදී සිටි අවාමිලීග නායිකා ෂික් හසිනා ඇගේ සංචාරය අතරමග නවතා ඊයේ යළි සිය රට පැමිණෙන බවද ප්‍රකාශ වී තිබිණ .
රොයිටර් ඉන්දීය මහ මැතිවරණය ඊයේ අවසන් ඡන්ද ගණන් කිරීම 13 දා .
කල්කටාවේ දී , ඉන්දීය මහ මැතිවරණයේ පස් වැනි හා අවසන් අදියර ඊයේ පැවැත්වුණු අතර එහි දී පාලක භාරතීය ජනතා පක්ෂය හා විපක්ෂ කොංග්‍රසය අතර කරට කැර තත්ත්වයක් පවතිනු ඇතැයි ප්‍රකාශ වී තිබිණ .
තෙසතියක මැතිවරණ ක්‍රියාවලියේ අවසානය සනිටුහන් කළ ඊයේ ප්‍රාන්ත 16 ක මිලියන දෙසීයක ජනතාවක් ඡන්දය ප්‍රකාශ කිරීමට සුදුසුකම් ලැබ සිටියහ .
බැහැර ගත හා සීමිත මත විමසුම් වලින් කියැවුණේ අගමැති අතාල් බිහාර් වජ්පායීගේ පාලක සභාගය පාර්ලිමේන්තුවේ බහුතර බලයක් ලබනු ඇති බවය .
ඊයේ ආසන 182 ක් වෙනුවෙන් පැවති ඡන්ද විමසීමේදි ඉන් 1 / 3 ක් පමණ ඔවුන් ලබනු ඇතැයි කියැවිණ .
ඊයේ දිනයේ තමිල්නාඩුව , කේරළය , දිල්ලි අගනුවර , උත්තර් ප්‍රදේශ් හි කොටස් කීපයක් හා බටහිර බෙංගාලය ද මැතිවරණය පැවැත්වුණ ප්‍රදේශයන්ය .
ඉන්දියාවේ උසම ස්ථානයක පිහිටි ඡන්ද මධ්‍යස්ථානයට හිමිකම් කියන ලඩක් ප්‍රදේශයේ ඡන්ද විමසිම ද ඊයේ සිදු විය .
මහ මැතිවරණයේදී විපක්ෂ කොංග්‍රසය ද අපේක්ෂිත පමණට වඩා ප්‍රගතියක් දක්වා තිබිණ .
සමස්ත මැතිවරණයේ ඡන්ද ගණනය 13 දා සිදු කැරේ .
රොයිටර් කාබුල් අගනුවරදී ගල් ගසා පිහියෙන් ඇන විදේශිකයන් දෙදෙනකු මරා දමලා .
කාබුල්හි දී , ඇෆ්ගනිස්තානයේ කාබුල් අගනුවරදී පෙරේදා රාත්‍රියේ විදේශිකයන් දෙදෙනකු ගල් ගැසීමෙන් හා පිහියෙන් ඇනීමෙන් ඝාතනය කර ඇතැයි රාජ්‍ය බලධාරින්ගෙන් ප්‍රකාශ වී තිබේ .
මින් එක් අයකු ස්විස් ජාතිකයකු බව ඔහු සතු විදේශ ගමන් බල පත්‍රයෙන් අනාවරණය වී ඇතත් , අනෙකා කවර ජාතිකයෙකු දැයි හඳුනා ගෙන නැත .
දෙදෙනාගේ ම හිස් වලට ගල් හා ගඩොල් වලින් පහර දී තිබිණ .
ඊට අමතරව පිහියෙන් ඇනීමෙන් ඇති වූ තුවාල ද තිබිණ .
එක් අයෙකුගේ ගෙල වටා කඹයක් බැඳ තිබී ඇත .
ඔවුන් ගල් ගසා පිහියෙන් ඇන ඝාතනය කළේ කවරෙකු ද? ඒ මන්ද යන්න සෙවීමට පරීක්ෂණයක් සිදු කෙරෙන බවද ප්‍රකාශිතය .
රොයිටර් .
01 . තෙසතියක් පුරා වරින් වර පැවති ඉන්දීය මහ මැතිවරණය ඊයේ මුළුමනින්ම නිමා විය .
මෙහිදී ආසන 182 ක් වෙනුවෙන් ඡන්ද විමසීම පැවැත්විණ .
මෙහි දැක්වෙන්නේ බෝපාල් නගරාසන්න ගදාව්දා ගම්මානයේ නේවාසිකයන් ඊයේ ඡන්ද පෝලිම් වලට එක් වී සිටි සැටිය .
02 . ඊයේ පැවති පිලපීන ජනාධිපතිවරණයෙන් වත්මන් ජනපතිනි ග්ලෝරියා මැකපගල් අරෝයෝ ඇගේ ප්‍රධාන ප්‍රතිවාදියා වන සිනමා නළු නැර්ෆැන්ඩෝ පෝ පරදා ජය ගනු ඇති බවට අනාවැකි පළව තිබේ .
මේ ඇය සිය උපන් බිමේදී ඊයේ ඡන්දය ප්‍රකාශ කළ අයුරුයි .
03 . ගාසාතීරයේදී යුදෙව් ජනපදිකයන්ගේ අනුස්මරණ මෙහෙයකදී සන්නද්ධ පලස්තීනුවන්ගේ එල්ල වූ ප්‍රහාරයකින් බේරීමට යුදෙව් නේවාසිකයකු සිය දරුවා රැගෙන දුව යන ආකාරය හා සෙස්සන් මෝටරිය වලට මුවා වී රැකවරණය ලබන සැටි මෙහි දැක්වේ .
04 . බංගලාදේශ විපක්ෂ මන්ත්‍රීවරයෙකු ඉකුත් සිකුරාදා වෙඩි තබා ඝාතනය කිරීමෙන් කුපිත වූ ඔහුගේ ආධාරකරුවන් විසින් පසුගිය දෙදින තුළ පැවැත් වූ විරෝධතා උද්ඝෝෂණ වලදී ඩිපෝවක නවතා තිබූ රජයට අයත් බස්රථ 21 ක් ගිනි තබා විනාශ කර ඇත .
ඉන් සමහරකි මේ .
05 . රුසියානු ජනාධිපති ව්ලැඩ්මීර් පුටින් සමග පසුවන චෙච්නියානු ජනාධිපති අක්මද් කැඩිරෝයි දැක්වෙන මෙම ඡායාරූපය ඉකුත් මාර්තු මස ගන්නා ලද්දකි .
කැඩිරෝයි පෙරේදා සිදු වූ බෝම්බ පිපිරීමකින් මිය ගියේය .
බෝම්බ පිපිරීමකින් චෙච්නියානු ජනපති මිය යයි .
මොස්කව්හි දී , චෙච්නියානු අගනගරය වන ග්‍රොස්නිහි පැවති උත්සවයකට සහභාගි වෙමින් සිටි එරට ජනාධිපති අහමඩ් කඩිරෝව් එහි දී ඇති වු බෝම්බ පිපිරීමකට ගොදුරු වීමෙන් පෙරේදා මිය ගියේය .
නාසි ජර්මනියට එරෙහිව 1945 දී ලත් ජයග්‍රහණය සමරනු වස් පැවති එම උත්සවයේ දී ජනාධිපතිවරයා සිටි මණ්ඩපයෙහි ඇටවුණු මෙම බෝම්බ පිපිරීමෙන් තවත් හය දෙනෙක් මිය ගොස් 50 කට අධික පිරිසක් තුවාල ලැබූහ .
චෙච්නියානු ගරිල්ලන්ගේ ක්‍රියාවක් ලෙස සැලකෙන මෙම බෝම්බ පිපිරීමෙන් මිය ගිය සෙස්සන් අතර , කලාපයේ රුසියානු හමුදා බාර ආඥාධිපති ජෙනරාල් , වැලරි බර්නොව් , ජනාධිපති කඩිරෝව් ගේ ආරක්ෂක නිලධාරීන් දෙදෙනෙක් රොයිටර් වාර්තා කරුවෙක් හා අට හැවිරිදි දැරිවියක ද සිටින බව ප්‍රකාශිතය .
ඝාතනය වූ ජනාධිපතිවරයාගේ අවමංගලෝත්සවය ඔහුගේ උපන් බිමේ දී සිදු කෙරෙනු ඇතැයි ප්‍රකාශ වී තිබිණ .
ඔහුගේ අභාවයෙන් ඇති වූ හිඩැස පියැවීමට රුසියානු බලධාරින්ට ලේසිපාසු නොවනු ඇතැයි ද පැවසී තිබේ .
52 හැවිරිදි හිටපු මුස්ලිම් පූජකවරයෙකු වූ ආමඩ් කඩිරෝව් රුසියාවට පක්ෂපාතිව කටයුතු කළ අතර අනාගත චෙච්නියානු බලකණුවක් ලෙස සැලකිණ .
එහෙත් චෙච්නියානු ගරිල්ලන්ට ඔහු පිල්මාරු කළ දෝහියෙකු විය .
ඉකුත් වසරේ දී රුසියානු අනුග්‍රහය මැද ජනවරිමින් පත් චෙච්නියානු ජනාධිපති කඩිරෝව් ගේ මෘත දේහය සෙන්ටොරෝයි හි දි මිහිදන් කෙරෙනු ඇතැයි විශ්වාස කෙරේ .
පළමු චෙච්නියානු යුද්ධයේ දී මුස්ලිම් ප්‍රජාවගේ අධ්‍යාත්මික නායකයා බවට පත් හෙතෙම , රුසියාවට එරෙහිව ශුද්ධ යුද්ධයක් ප්‍රකාශයට පත් කළ නමුදු පසුව සෙසු කරලි නායකයන්ගෙන් ඉවත් වූයේ ඔවුන් විදෙස් උපකාර මත දැඩි සේ යැපෙන බවට චෝදනා නගමිනි .
පසුව ප්‍රසිද්ධියේ ම රුසියානු හිතවාදී බවක් ගොඩ නගා ගත් ඔහු රුසියානු ජනාධිපති පුටින් විසින් මොස්කව් අනුග්‍රහය ලත් චෙච්නියානු පාලනයේ ප්‍රධානියා ලෙස පත් කරනු ලැබිණි .
කඩිරෝව් කෙතරම් රුසියානු හිතවාදී වී ද යත් ගරිල්ලා නායකයින් බොහෝ දෙනකු සමග සාමාන්‍ය සෙබළුන් විශාල පිරිසක් අවි බිම තැබීම සඳහා පොළඹවා ගැන්මට ඔහු සමත් විය .
ඔහුගේ පුත් රාම්සාන් කැරලිකරුවන්ට එරෙහිව ප්‍රබල හමුදාවක් ගොඩ නැගූ අතර සමහර විට රුසියානු බලකාය වෙනුවට යොදා ගනු ලැබුණේ ඔවුන්ය .
මෙම තත්ත්වය යටතේ ඔහු ඝාතනය වීම රුසියාවට වැදුණු බලවත් පහරක් ලෙස සැලකී තිබේ .
ඔහුගේ මරණයෙන් චෙච්නියාවේ දේශපාලන රික්තයක් මතුව ඇති බවත් ඒ හිඩැස පියවීමට යමෙකු සොයා ගැන්ම අති දුෂ්කර බවත් රුසියාවෙන් පැවසී ඇත .
රොයිටර් අමෙරිකාව ත්‍රස්ත රාජ්‍යයක් වෙනිසියුලානු ජනපති කියයි .
කරකස්හි දී , කියුබාව මත පැනවුණු සම්බාධක උග්‍ර කෙරෙන අයුරින් යෝජිත නව අමෙරිකානු සැලැස්ම දැඩි සේ හෙලා දකින වෙනිසායුලානු ජනාධිපති හියුගෝ චාවේස් අමෙරිකාව ත්‍රස්ත රාජ්‍යයක් ලෙස හැඳින් විය .
පෙරේදා , රූපවාහිනිය ඔස්සේ මේ බව ප්‍රකාශ කළ ඔහු කියුබානු - වෙනිසියුලානු වෙළෙඳ හා වෙනත් සබඳතා වැඩිදියුණු කරන බවද කීවේය .
කැස්ත්‍රෝ විරෝධී අභ්‍යන්තර කොටස් වලට දැඩි සහායක් ලබා දීමට හා සම්බාධක මතින් එරට පීඩනයට ලක් කිරීමට අමෙරිකාව දරන තැත චාවේස්ගේ ගැරහුමට ලක් විය .
එම ක්‍රියාවලිය රාජ්‍ය ත්‍රස්තවාදය බව ඔහු කීවේය .
කැස්ත්‍රෝ රජය පෙරලීමට , ඔහු ඝාතනය කිරීමට හා ප්‍රචණ්ඩත්වයට ජනතාව පෙළඹීම සැබවින්ම රාජ්‍ය ත්‍රස්තවාදයක් බව ඔහු කීය .
කියුබාව සමග වෙනිසියුලාව සමීප සබඳතා පැවැත්ම අමෙරිකාවේ නොසතුටට හේතු වී ඇත්තකි .
වෙනිසියුලාව කියුබාවේ විශාලම වෙළෙඳ හවුල්කරුය .
එරටින් කියුබාවට විශාල වශයෙන් සහනශීලි පදනමකින් තෙල් සැපයෙයි .
ඒ වෙනුවට කියුබානු වෛද්‍යවරුන් ක්‍රීඩා උපදේශකයන් හා වෙනත් විශේෂඥයන් වෙන්සියුලාවේ සේවය කරන බව ප්‍රකාශිතය .
මෙහිදී ඉරාක යුද සිරකරුවන් අමෙරිකානුවන් අතින් වධබන්ධනයට ලක් වීම ගැන අදහස් දැක්වූ චාවේස් , එවන් අමෙරිකාවකට කියුබාවේ මානව හිමිකම් විවේචනය කිරීමට සදාචාරත්මක අයිතියක් නැතැයි පැවසීය .
ත්‍රස්තවාදින් හා ත්‍රස්ත රාජ්‍යයන්ගේ ලැයිස්තුවක් සතුව ඇතැයි පවතින අමෙරිකානු ත්‍රස්ත රාජ්‍ය ඔවුන්ගේ නම එහි මුලටම යොදා ගනු යෙහෙකි යැයි ඔහු කියා සිටියේය .
රොයිටර් පිලිපීන ජනපතිවරණය ප්‍රචණ්ඩ ක්‍රියා මැද මැනිලාහිදී පිලිපීන ජනාධිපතිවරණය ඊයේ පැවති අතර එය ආරම්භ වූයේ ප්‍රචණ්ඩ ක්‍රියා වලින් 17 දෙනකු ඝාතනය වී ඇති බවට ලැබුණු තොරතුරු මැදය .
ජනාධිපතිවරණයෙන් වත්මන් ජනපතිනි ග්ලොර්යා මැකපගල් අරෝයෝ ජය ගනු ඇතැයි පුරෝකතනය වී ඇති අතර ඇගේ ප්‍රධාන ප්‍රතිවාදියා වන්නේ සිනමා නළු ෆර්නැන්ඩෝය පෝ ය .
මීට අමතරව තවත් අපේක්ෂකයෝ තිදෙනෙක් ද ජනාධිපති පොරයට එක්ව සිටිති .
ඉස්ලාමිය සටන් කාමීන්ගෙන් එල්ලව තිබෙන තර්ජන නිසා අගනගරයේ පමණක් විශාල පොලිස් හා හමුදා ආරක්ෂාවක් යොදා තිබිණ .
දින 90 ක ඡන්ද ව්‍යාපාරය තුළ දී අරගල වලින් 100 දෙනකු පමණ මිය ගොස් තිබිණ .
පිලිපීනයේ මිලියන 43 ක ඡන්ද දායක පිරිසක් ඊයේ ඡන්ද ප්‍රකාශනයට නියමිත විය .
මැතිවරණයෙන් 64 හැවිරිදි පෝ පරාජය කරමින් 57 හැවිරිදි අරෝයෝ ජයග්‍රහණය කළ හොත් ඇයට තවත් හය වසරක කාලයක් ජනාධිපති ධූරය ඉසිලීමට හැකි වනු ඇත .
කෙසේ වුවත් ඡන්ද ගණනය නිම කිරීමට මසක් පමණ ගත වනු ඇතැයි පැවසේ .
රොයිටර් ශාස්ත්‍රපති පූජ්‍ය මහගල්කඩවල පඤ්ඤාසාර නාහිමියන් ලන්ඩන් නුවර ශ්‍රී සද්ධාතිස්ස ජාත්‍යන්තර බෞද්ධ මධ්‍යස්ථානයෙදී පසු ගිය දා කළ දේශනයක දී එසේ වදාළහ .
සත් කෝරලේ සදහම් පදනමේ සභාපති තනතුර උසුලන උන්වහන්සේ යුක්තිය හා සාමය පිළිබඳ ලෝක සහයෝගිතා සමුළුවේ අනුශාසක වශයෙන් ද කටයුතු කරති .
එම ආයතනයේ ප්‍රචාරක ව්‍යාපෘතියක් සඳහා උන්වහන්සේ ප්‍රමුඛ කණ්ඩායමක් පසු ගිය දා ලන්ඩනයට පැමිණ දේශන කිහිපයක් ම පවත්වා ඇත .
විදේශ වල ජීවත්වන ශ්‍රී ලාංකිකයන් තම උරුමයන් ගැන සහ මව්බිමේ සිදු වන දෑ ගැන මනා අවබෝධයකින් සොයා බැලිය යුතු බවත් එය ශ්‍රී ලාංකිකයකු ගේ පරම යුතුකමක් බවත් උන්වහන්සේ මෙහි දී වදාළහ .
වසර 1992 සිට තමන් වහන්සේත් තවත් පිරිසකුත් මේ ආයතනයට සම්බන්ධව වැඩ කටයුතු කිරීමෙන් ලොවට කියා පාන්නට බලාපොරොත්තු වන්නේ සාමය යන්න යුද්ධයක් ඇති අවස්ථාවක පමණක් ස්ථාපිත කිරීමට උත්සාහ කළ යුතු දෙයක් නොව නිරන්තරයෙන් ම ජීවිතේ මූලික සංස්කෘතික අංගයක් ලෙස පුරුදු පුහුණු කළ යුතු දෙයක් බව ය .
පුරාතනයේ සිට ම මහ ජනතාවට විශාල බලයක් තිබූ බව විටින් විට වෙනස් කරන ලද අධිරාජ්‍ය යුග වලින් මනාව ඔප්පු වන බව උන්වහන්සේ පැවසූහ .
විටෙක සීගිරි කාශ්‍යපට එරෙහි ව යුද්ධ කිරීමට මුගලන් කුමරු ඉන්දියාවෙන් සේනාවක් සඳහා පැමිණි විට මහජනතාව එය අනුමත කොට මුගලන් කුමරාට උදව් කිරීමෙන් පෙනී යන්නේ අපේ ජනතාව අතීතයේ පටන් ම යුක්තිගරුක වූ බව පැවසූ උන්වහන්සේ නූතනයේ දී ද යුක්තිය වෙනුවෙන් අප සටන් කළ යුතු බව අවධාරණය කළහ .
අද ලංකාවේ පවතින ප්‍රශ්නය විසඳීමට නම් දේශපාලන පක්ෂ භේදයන් අමතක කොට සියලු දෙනා ම එක අරමුණකින් වැඩ කොට ප්‍රථමයෙන් ම මහජනතාව ගේ විශ්වාසය දිනා ගත යුතු බව උන්වහන්සේ පැවසූහ .
සිංහල , ද්‍රවිඩ සහ මුස්ලිම් වශයෙන් නොව ශ්‍රී ලාංකික චින්තනයකින් කටයුතු කොට ජාතිකවාදී සමාජයක් ඇති කළ යුතු අවස්ථාවකට අප පත් වී ඇති බව ද උන්වහන්සේ කීහ .
කොවුල් ගී - එරබදු මල් නැතත් ලන්ඩනයේ අවුරුදු සරුයි .
සුමිත් කඩවතගේ ලන්ඩන් නුවර සිට .
සිංහල අවුරුද්ද යනු ජාතික මහා සැණකෙළිය යි .
මව්බිමෙන් සැතපුම් දහස් ගණනක් දුරක සිටියත් ඒ ප්‍රෞඩ සංස්කෘතික ගති පැවැතුම් සම්පූර්ණයෙන් ම අමතක කර ලීමට ලන්ඩන්වාසී සිංහලයන් සූදානම් නැත .
14 වැනි වරටත් ලන්ඩන් නුවර කිංස්බරිහි අධ්‍යාපනික සංස්කෘතික හා සුභසාධක පදනමෙන් සංවිධානය කරුණු බක් මහ සැණකෙළිය මව්බිමත් , සිංහලකමත් අමතක නොකළ සියලු ශ්‍රී ලාංකිකයන් ගේ හදවතට වඩාත් සමීපව කතා කරන්නට සමත් විය .
දොළොස් මසක් පිරෙන දවසේ සුන්දර බක් මහේ සොදුරු කෝකිල ගීතයන් අප දෙසවන් සිප නොගත්තත් , පන්සල් කන්දට සිරස නමාගෙන ඉර දෙවියන් අප පුබුදු නොකළත් අවුරුදු සිරියේ නම් කිසි ම අඩුවක් අපට නොදැනිණ .
ලන්ඩනයේ වෙසෙන ලක්වැසියන්ට ආයු , වර්ණනා , සැප බල පතා වසරක් පාසා පවත්වන මේ සැණකෙළියේ කඩතිර ඇරීම එක්සත් රාජධානියේ ශ්‍රී ලංකා නියෝජ්‍ය මහ කොමසාරිස් සේනුකා සෙනෙවිරත්න මහත්මිය අතින් ජාතික කොඩිය එසවීමත් සමඟ ම සිදු විය .
සාමය , සමගිය , සමෘද්ධිය අර්ථවත් කරමින් සාමූහික ව කැරෙන ජාතික ක්‍රීඩා සමූහයක් කලඑළි බැසිණි .
ශ්‍රී ලංකාවේ ද නාගරිකකරණය නිසා ක්‍රමයෙන් දිය වී යන ඇතැම් සංස්කෘතික අංග මෙහි දී අපට ගෙන ආවේ චමත්කාරජනක හැඟීම් ය .
ගැටවරයන් පුබුදු කළ කොට්ටපොර තරගයට ලැබුණු ප්‍රතිචාරය ඉමහත් වේ .
කණා මුට්ටිය බිඳීමේ තරගයට ස්ත්‍රී පුරුෂ භේදයකින් තොර ව විශාල සහභාගිත්වයක් දක්නට ලැබුණි .
සිඟිති දූ දරුවන් සහභාගි වූ දිවීමේ , පැනීමේ , විකට ඇඳුම් සහ බනිස් කෑමේ තරග වලින් සැණකෙළිය තව තවත් වර්ණවත් විය .
රබන් සුරල් හඬ තවමත් දෙසවන්හි දෝංකාර දෙයි .
සිංහලකම අගය කරන ලන්ඩනයේ වෙසෙන අපේ බොහෝ මාපියෝ සිය දරුවනට ආදර්ශවත් ව ජීවත් වීමට වග බලා ගනිති .
මූලික වශයෙන් තම දරුවනට සිංහලෙන් කතා කිරිමට , සිංහල සිරිත් විරිත් ආගමික හැදියාව ලබා දීමට ඔවුන් මහත් උත්සාහයක් දරන බව නොරහසකි .
මෙහි වටිනාකම අවබෝධ කරගත් ගලයායේ පියදස්සී හිමිපාණෝ සිංහල අලුත් අවුරුදු චාරිත්‍ර ඉටු කිරීමට වගබලා ගත්හ .
බුලත් හුරුල්ලක් දී තම මාපියනට වැඳීම උත්සවයට පැමිණි සියලු ම දරුවන්ට අගනා ආදර්ශයක් විය .
මව්බිමේ දී පවා අවුරුදු උලෙළක් දැක නොසිටි සිය ගණනක් වූ අපේ දූ පුතුන් පොල් අතු විවීමේ , බනිස් කෑමේ , පොල් ගෑමේ , විකට ඇඳුම් ඇඳීමේ තේ හැන්දෙන් දෙහි ගෙඩියක් රැගෙන යෑමේ ගෝනි රේස් දිවීමේ සහ කඹ ඇදීමේ තරඟ ආදියෙන් මහත් තෘප්තියක් ලදහ .
ක්‍රීඩා තරග වලින් අනතුරුව සංවිධානයේ දෙදහසකට අධික පිරිසක ගේ මනදොළ පිනවමින් මහා සංස්කෘතික සංදර්ශනය බ්‍රිතාන්‍යයේ ශ්‍රී ලංකා මහ කොමසාරිස් ප්‍රායිස් මුස්තාපා මහතා ගේ ප්‍රධානත්වයෙන් ආරම්භ විය .
ශ්‍රී ලංකාවේ සුප්‍රකට කලා ශිල්පී මුදියන්සේ දිසානායකයන් ගේ උපදේකත්වයෙන් පැවති නෘත්‍ය අංග සියල්ලන් ගේ ම සිත් කුල්මත් කළේය .
මේ රංගන ශිල්පීන් ශ්‍රී ලංකාවෙන් රැගෙන ආවේ දැයි කුතුහලය ජනනය වන තරමට අප ගේ දූ පුතුන් මෙහිදී දස්කම් පෑහ .
බාල ලියන් අවුරුදු කුමරි තරඟයට සහභාගි වූයේ පුංචි සුරංගනාවන් අපට සිහිගන්වමිනි .
එසේ ම අවුරුදු කුමර කුමරියෝ ද නරඹන්නන් තෘප්තිමත් කළහ .
ශ්‍රී ලංකා අධ්‍යාපනික සංස්කෘතික හා සුභසාධක පදනමට කරන ලද මෙහෙයට කෙළ ගුණ සලකනු වස් විමල් ද සිල්වා මහතා ද හැරෝ පුරවරයට කරන ලද මෙහෙය උදෙසා එහි පුරපති මනෝහරන් ධර්මරාජා මහතා ද මෙහිදී තවත් විශේෂ සම්මාන පිදිණ .
කුසුම් පීරිස් ගේ හා සිසිර ගුණවර්ධන ගේ අරුත්බර මියුරු කථනයත් සන්දර්ශනය ඔපවත් කළේය .
ඉංග්‍රීසි භාෂාවෙන් කථනයේ යෙදුණු රොවිනා ගුණතිලක සහ ඇල්ලේපොළ ප්‍රවීණ විස්තර ප්‍රචාරකයන්ට දෙවැනි නොවූහ .
මෙවන් සාර්ථක මහා සැණකෙළියත් හෙළා දැක්වීමට පුරෝගාමී ව කටයුතු කළ ශ්‍රී ලංකා අධ්‍යාපනික සංස්කෘතික හා සුභසාධක පදනමේ සභාපති ගලයායේ පියදස්සී හිමිපාණන් කවදත් අපට ආඩම්බරයකි .
ලන්ඩන් විත්ති .
සුමිත් කඩවතගේ ලන්ඩන් නුවර සිට .
සමාධි ප්‍රතිමාව ප්‍රථම ස්ථානයට .
ලන්ඩන් නුවර වික්ටෝරියා සහ ඇල්බට් රාජකීය කෞතුකාගාරයේ දී පසුගිය දා ආදීතන පිළිම ( Ancient Statues ) යන මැයෙන් පැවති මූර්ති තරගයක දී සමාධි බුද්ධ ප්‍රතිමාවක් මුල් තැනට තේරී පත් විය .
කරුණා බස්නායක නම් මූර්ති ශිල්පියා විසින් නිර්මාණය කරන ලද මේ මූර්තිය අදාළ කෞතුකාගාරයේ දී ප්‍රදර්ශනය වෙමින් තිබේ .
මැයි මස 15 වන දි ආරම්භ වූ මේ ප්‍රදර්ශනය ජූලි මස 11 වන දා දක්වා පවතී .
රාජකීය පවුලේ සාමාජිකයන් ද විටින් විට ප්‍රදර්ශනය නැරඹීමට නියමිත ය . කරුණා බස්නායක මහතා මීට ප්‍රථම ද අනාගාරික ධර්මපාල පිළිරුවක් නිර්මාණය කොට ලන්ඩනයේ ප්‍රදර්ශනය කොට තිබේ .
සාමය සංස්කෘතික අංගයක් ලෙස පුරුදු පුහුණු කළ යුතුය .
ඉන්දියාවේ අගමැතිනිය වූ ගම්බද ජනතාවගේ ' ලේලිය ' .
කෝටි සීයක ජනතාවක් වෙසෙන රටක් පාලනය සඳහා ඇයට ඇත්තේ ඉතා සුළු ඉඩකඩකැයි මීට සති කීපයකට පෙර බොහෝ දෙනා පැවසූහ .
නමුත් , ඒ කථා වෙනස් වීමට ගත වූයේ ඉතා සුළු දින කීපයකි .
අද ඇය ලොව විශාලතම ප්‍රජාතන්ත්‍රවාදී රටේ අග්‍රාමාත්‍යවරියයි .
සෝනියා ගාන්ධි ට පසුගිය අප්‍රියෙල් 06 වැනිදා සුවිශේෂ දිනයක් විය .
උත්තර ප්‍රදේශයේ රේ බාරලේ අසුන සඳහා ඇය නාම යෝජනා පත්‍ර බාර දුන්නේ එදිනය .
ඇය එන වග කණ වැකුණු ගම්බද ගැහැනු සියලු වැඩ නවතා මඟ දෙපස ඇය පිළිගැනීමට පෙළ ගැසුණහ .
කොංග්‍රසයේ වර්ණ රැගත් වෛර්ණ සාරි වලින් ඔවුහු සැරසී සිටියහ .
ඔවුන් සැමගේම අත් වල එක්කෝ මල් පෙතිය .
එක්කෝ මල්මාලාය .
නැතහොත් ගුලාල් හෙවත් වර්ණ ගැන්වූ කුඩු ය .
නගරබද ඇතැමුන් ඇගේ ඉතාලි ජන්මය ගැන පවසමින් මඩ ගැසුව ද රේ බාර්ලේ හි දුප්පත් ජනයාට ඇය දෙව්දුවකි .
" ඇය අපේ ලේලියි .
සෝනියා නොවෙයි .
තවත් ඉන්දිරා ගාන්ධි කෙනෙක් අපට ආවා .
" අය පිළිගත් ඔව්හු ඇය වටකර ගනිමින් කෑ ගැසූහ .
රේ බාර්ලේ අසුන ගාන්ධිවරුනට කවදත් එකසේ වටින්නේය .
සෝනියා මේ ආසනය හඳුන්වනුයේ පවිත්‍ර භූමි හෙවත් ශුද්ධ භූමිය ලෙසය .
ඇගේ මාමණ්ඩිය වූ ෆෙරොස් ගාන්ධි මෙන්ම නැන්දණිය වූ ඉන්දිරා ගාන්ධි කීපවතාවක්ම ඉන්දියාවේ ලෝක් සභාවට පත් කර එවූයේ රේ බාර්ලේ හි ජනතාවය .
එම පවිත්‍ර භූමියේ ජනතාව මෙදා වැඩි ඡන්ද තුන් ලක්ෂ ගණනකින් රටේ ඉහළම ස්ථානයට යෑම සඳහා සෝනියාට මඟ සලසා දුන්හ .
ගාන්ධිවරුන් රේ බාර්ලේ අසුනට ණය ගැති යැයි පැවසෙනුයේ එනිසා ය .
ගාන්ධි මැතිනිය සිය විවාහයෙන්ම බහුජාතික විවාහයන්හි ඇති අසාර්ථකත්වය දැන සිටිය ද රජීව් - සෝනියා විවාහයට ආශීර්වාදය පළ කළාය .
මනාලියක වීම සඳහා සිහින මැව්වද විදේශිකයකු හා විවාහ වීම ගැන සෝනියා ගේ පවුලෙන් එල්ල වූයේ දැඩි විරෝධයකි .
එම විරෝධතා ද සමනය කර ගත් සෝනියා මනාලියක වීම සඳහා දිල්ලිය බලා ගියාය .
එසේ ගිය සෝනියා නවාතැන් ගත්තේ ගාන්ධි පවුලේ ඉතා හිතවතුන් වූ බච්චන් පවුලේ නිවාසයේ ය .
එහි සිට ඇය හින්දි කථා කිරීමටත් ඉන්දියානු චාරිත්‍ර වාරිත්‍ර හා ගති සිරිත් ද ඉගෙන ගත්තාය .
ඉන්දියානු ක්‍රමයට සාරිය ඇඳීම සහ ඉන්දියානු ක්‍රමයට අහර පිසීම ද ඇය ඉගෙන ගත් ඒවා අතර විය .
1968 පෙබරවාරි මාසයේ දිල්ලියේ දී ඔවුන්ගේ විවාහය සිදු විය .
එය ඉතාමත් ම චාම් ව ආගමික චාරිත්‍ර වාරිත්‍ර වලින් බැහැරව සිදු කෙරුණකි .
මේ අවස්ථාවට සහභාගි වූයේ ද පවුලේ හිතවතුන් කීප දෙනකු පමණි .
විවාහය දා මනාලියක ලෙස සෝනියා සැරසුණේ රෝස පැහැති කපු නූලෙන් කළ සාරියකි .
ශ්‍රී නේරු තුමා සිරගත ව සිටියදී හිරගෙදර සිටිමින් කඨින ලද නූලෙන් වියූ එම සාරිය ගාන්ධි මැතිනියගේ ද මඟුල් සාරිය විය .
( රජීව් - සෝනියා දියණී ප්‍රියංකාගේ මංගල ඇඳුම වූයේ ද එම සාරියමය .
) ලන්ඩනයේ දී ප්‍රථම දැකුමෙන් සිය හද ඇද බැඳ ගත් සෝනියා පිළිබඳව රජීව් , " ඇය දුටු මුල්ම දිනයේම මට හරියන ගැහැනිය මේ යැයි මට එදාම හැඟුණා .
" යැයි පසුව පවසා ඇත්තේය .
නේරු - ගාන්ධි පවුලේ මෙම සම්ප්‍රදායික ඇඳුමෙන් මනාලියක ලෙස සැරසීමට තීරණය කිරීමෙන් ම සෝනියා ඉන්දියානු ගැහැනියක බවට පත් වීමේ මුල්ම ඉඟිය පළ කළාය .
ඉහළ පැළැන්තියේ ඉන්දියානු පවුලකට තමා සම්බන්ධ වන බවත් ඔවුන් ගේ චාරිත්‍ර හා සම්ප්‍රදායයන්ට ගරු කරන බවත් ඇය එමගින් පෙන්නුම් කළාය .
ඉන්දියානුවකු ලෙසින් ජීවත් වීම පිළිබඳව මුල සිට ම සතුටින් පසු වූ සෝනියා ඒ බව ක්‍රියාවෙන් ද ඔප්පු කළාය .
රජීව් - සෝනියා විවාහයෙන් පසු ඔවුන්ගේ හයිද්‍රාබාද් නිවහනේ විශාල උත්සවයක් පැවැත්වුණි .
ඉන්පසු නව යුවළ විවාහ උත්සවයට සහභාගි වීමට පැමිණ සිටි සෝනියා ගේ මව්පියන් සමග වනෝද්‍යානයක කල් ගත කිරීමට ගියහ .
යළි දිල්ලියට පැමිණි රජීව් - සෝනියා යුවළ තට්ටු නිවසක නව ජීවිතයක් ඇරැඹීමට තීරණය කළහ .
ඉන්දියානු සාමුහික පවුල් සංස්කෘතියට අනුව විවාහයෙන් පසු යුවළක් වෙන්ව වාසය කිරීම සම්ප්‍රදායට පටහැනි වූවකි .
එවකට ගාන්ධි මැතිනිය පදිංචිව සිටියේ දිල්ලි නුවර සන්දර්ජුන් මාවතේ නිවසේ ය .
නව යුවළ වෙනම නිවහනක පදිංචියට යෑමට ගත් තීරණයට ගාන්ධි මැතිනිය එරෙහි වූවාය .
ඒ අනුව ඔව්හු ද ගාන්ධි ‍නිවසම තම නිවහන ලෙස තෝරා ගත්හ .
මේ පදිංචි වීමත් සමඟ ඉන්දිරා - සෝනියා අතර සම්බන්ධය තව තවත් දැඩි විය .
දේශපාලනය කෙරෙහි ප්‍රියතාවයක් නොදැක්වූ දෙටු පුත් රජීව් ගුවන් නියමුවකු ලෙස කටයුතු කරද්දී සංජේ , ගාන්ධි මැතිනිය සමීපයේ සිටිමින් ඇයගේ සමාජ හා දේශපාලන කටයුතු වල නියැළුණි .
1975 වසරේ දී ගාන්ධි මැතිනිය ඉන්දියාව පුරා හදිසි නීතිය ප්‍රකාශ කළ පසු එළැඹි වකවානුව ගාන්ධි පවුලට නරක කාලයක් විය .
දිනෙන් දින ගාන්ධි පවුලට එල්ල වන චෝදනා හා පුවත්පත් ප්‍රහාර හමුවේ රජීව් - සෝනියා යුවළ ද දැඩි අපහසුතාවට පත් වූහ .
ඉතාමත් නිහඬ කාන්තාවක වූ සෝනියා මින් කැළඹීමට පත් වූවාය .
කෙටි කාලයකට හෝ ඉතාලියට යෑමට ඔවුන් තීරණය කළත් මේ දුෂ්කර අවස්ථාවේ පවුල එකට සිටිය යුතු යැයි ගාන්ධි මැතිනිය පැවසුවාය .
ඉන් ඉතාලි ගමන නැවතුණි .
1977 වසරේ පැවැති ඉන්දීය මහ මැතිවරණයෙන් කොංග්‍රසය පරාජයට පත් විය .
ඉන්දියාව නිදහස ලද පසු කොංග්‍රසය පරාජයට පත් වූ ප්‍රථම අවස්ථාව මෙය විය .
ඉන්පසු ගාන්ධි පවුලට කරන කෙණෙහිලි ද වැඩි විය .
ඉන්දිරා හා සංජේ වරින් වර අත් අඩංගුවට ද ගැනුණි .
බන්ධනාගාරයේ සිටි ගාන්ධි මැතිනියට අහර පිස ගෙන ගියේ සෝනියා ය .
1980 වසරේ දී ගාන්ධි මැතිනිය ගේ ප්‍රියතම පුත් සංජේ ගුවන් අනතුරකට ලක්ව මිය ගියේය .
මේ කාලයේ රජීව් සෝනියා නිවාඩුවකට ඉතාලියට ගොස් සිටියහ .
ඔවුන් ආපසු පැමිණෙන තුරු අවමංගල්‍ය උලෙළ කල් දැමුණි .
සිය ප්‍රියතම පුත්‍රයාගේ මරණින් කම්පිතව සිටි ගාන්ධි මැතිනියගේ ළඟින් සිටිමින් ඇගේ දුක බෙදා හදා ගත්තේ සෝනියා ය .
සංජේ ගේ මරණයෙන් පසු රජීව් ට දේශපාලනයට එන ලෙස ගාන්ධි මැතිනියගෙන් කෙරුණු බලපෑම් වැඩි විය .
රජීව් ද ගුවන් නියමුවකු නිසා ඔහු ගුවන් ගමන් වලින් වැළැක්වීම ද ඇගේ එම බලපෑමේ එක් අරමුණක් විය .
නමුත් , රජීව් දේශපාලනයට පිවිසීම ගැන සෝනියා දැඩි විරෝධය පළ කළාය .
ගාන්ධි මැතිනිය පසුව පවසා ඇති අන්දමට සෝනියා , රජීව් දේශපාලනයට පිවිසුණහොත් දික්කසාද වන බවට ද තර්ජනය කර ඇත්තාය .
මෙම විරෝධය පළ කිරීම ගැන සෝනියා ද රජීව් ගැන ලියූ ග්‍රන්ථයක මෙසේ සඳහන් කරන්නීය .
" මම මේ තීරණයට විරුද්ධව කොටි දෙනක මෙන් සටන් කළා .
ඒ ඔහුත් , අපත් , දරුවනුත් එක්ව ගොඩ නඟා ගෙන සිටි ජීවිතය වෙනුවෙනුයි .
ඔහු වඩා ආදරය කළ ගුවන් යානා පැදවීම මින්පසු ඔහුට නැති වෙනවා .
මේ සියල්ලටමත් වඩා මං අපගේ නිදහස වෙනුවෙන් මේ තීරණයට විරුද්ධ වුණා .
ඒ සියල්ලටත් වඩා මං තරහින් සිටියේ මේ ක්‍රමය නිසා ඔහු ජීවිතය පූජා කිරීමට සූදානම් වන බැටලුවකු ගේ තත්ත්වයට පත් වෙන නිසයි .
දේශපාලනය ඔහු විනාශ කරාවි යැයි මට බය හිතුණා .
නමුත් මා සිතූ දේ ඇත්ත වශයෙන් ම සත්‍යයක් වුණා .
" යැයි ඇය ලියා ඇත .
බුද්ධ ප්‍රතිමාව වෙළෙඳ ලාංඡනයන්ට භාවිතා කිරීම ගැන සොයා ගිය අපට මෙවර තායිලන්තයේ අලෙවි කරන සපත්තුවක් ගැන වාර්තාවක් සොයා ගත හැකි විය .
ඔස්ට්‍රේලියාවේ " ඉකෝ බුද්ධා " ( Eco Buddha ) නම් වූ ආයතනයක් විසින් නිෂ්පාදනය කරන ලද මෙම පාවහන් හි පතුලෙහි බුද්ධ ප්‍රතිමාවක ලාංඡනයන් ඇති බව තායිලන්ත බලධාරීන් සොයා ගැනීමෙන් අනතුරුව වහා එය වෙළෙඳ පළෙන් ඉවත් කර තිබේ .
ඒ භාණ්ඩ තායිලන්තයට ගෙන් වූ අයට දඬුවම් පැමිණවීමට එරට සංස්කෘතික අමාත්‍යවරයා කටයුතු සූදානම් කර ගෙන යයි .
මීට ප්‍රථම ද ' වික්ටෝරියා සික්‍රට් ' නම් ඇමරිකානු ආයතනයක් මගින් පිහිණුම් ඇඳුම් වලට බුදු පිළිරුව යොදා ගැනීමට එරෙහිව ක්‍රියා කළ තායිලන්තය එම සමාගමේ සියලුම අලෙවි හල් තායිලන්තයෙන් ඉවත් කිරීමට ද සමත් විය .
ලොව අනෙකුත් බෞද්ධ රටවල් බුද්ධ ප්‍රතිමාවට කරන නිගාවන්ට එරෙහි ව නැගී සිටිය යුතු අවස්ථාවකි , මේ .
ඔලිම්පික් වෙනුවෙන් ලන්ඩනයේදී මල් වෙඩි වසර 2012 ඔලිම්පික් තරගාවලියේ ප්‍රධාන තරග ස්ථානය සඳහා තරග කරන රට වල අවසාන ලැයිස්තුවට මහා බ්‍රිතාන්‍ය පත් වීමේ සතුට උදෙසා පසුගිය 18 දා රාත්‍රියේ ලන්ඩන් නුවර දී දර්ශනීය මල් වෙඩි දැක ගන්නට ලැබිණි .
නගර 5 කින් යුත් මෙම ලැයිස්තුවේ ලන්ඩනය සමග තරග කරන අනෙකුත් නගර වනුයේ පැරිසිය , නිව්යෝර්ක් , මොස්කව් සහ මැඩ්රීඩ් ය .
126 දෙනෙකු ගෙන් යුත් ඔලිම්පික් කමිටුවේ අවසාන නිගමනය ලබන ජුලි මාසයේ දී තීරණය වනු ඇත .
ලන්ඩන් ඔලිම්පික් ඉල්ලීම් මණ්ඩලයේ ප්‍රධානියා වන බාබ්රා කසානි මහත්මිය මාධ්‍ය අමතා පවසා සිටියේ දැන් ලන්ඩනය 2012 ඔලිම්පික් වරම් ලැබීම සඳහා ඉතාමත්ම ශක්තිමත් තත්ත්වයක සිටින බවත් අනෙකුත් නගර 4 අභිබවා එම වරම ලබා ගැනීමට ලන්ඩනය සැම අතින්ම සුදුසු බවත් ය .
දැනට ලන්ඩනය පුරා පවතින තරග මධ්‍යස්ථාන වලට අමතරව නවීන තාක්ෂණයෙන් යුත් ආසන 80 , 000 කට වැඩි තරග මධ්‍යස්ථාන තුනක් ස්ට්‍රැඩ්ෆර්ඩ් නගරයේ දී බොහෝ දුරට නිමා වෙමින් පවතී .
ටෙනිස් තරග සඳහා ජාත්‍යන්තර කීර්තියට පත් ' විම්බල්ඩන් ' තරග පිටිය යොදා ගනු ඇත .
දිනකට මිලියන භාගයකට වඩා ප්‍රේක්ෂක පිරිසක් සහභාගි වනු ඇතැයි ගණන් බලා ඇති අතර වඩාත් ඉහළ මට්ටමක ප්‍රවාහණ පහසුකම් සැපයීමට විධි විධාන අරඹා ඇත .
නගරය වටා ඇති උමං දුම්රිය පද්ධතියේ කාර්යක්ෂමතාව වැඩි කරන අතර ජාත්‍යන්තර දුම්රිය මාර්ග විශේෂයෙන් ම චැනල් උමඟ කරා දිවෙන " යුරෝ ස්ටාර් " දුම්රිය විනාඩි 7 ක පමණ සුළු කාලයක් තුළ දී ඔලිම්පික් මධ්‍යස්ථානයට ම ගෙන යෑමට දැන් කටයුතු සූදානම් කොට හමාරය .
ආරක්ෂක කටයුතු සවිමත් කිරීම සම්බන්ධයෙන් ද කටයුතු ආරම්භ කොට ඇත .
මෙතරම් ධනයක් සහ පරිශ්‍රමයක් යොදා වසර 2012 ඔලිම්පික් සඳහා එංගලන්තය වෙහෙස මහන්සි වෙන්නේ එම වරම අනිවාර්යයෙන්ම තමන්ට ලබා ගැනීමේ බලාපොරොත්තුවෙනි .
සිංභාරතය භාරගනී .
ශ්‍රී ලංකාව හා ඉන්දියාව අතර සබඳතා .
කොංග්‍රස් පක්ෂයේ නායකත්වයෙන් යුතු නව රජයක් වැඩ බාර ගන්නේ ශ්‍රී ලංකාව සහ ඉන්දියාව අතර සබඳතා ඉහළම සුහද තලයෙක පවතිද්දීය .
දෙරටේ ම නායකයන් ඔවුනොවුන්ගේ රටවල් අතර ක්‍රියාශීලී සහයෝගය සහ මිත්‍රත්වය අරභයා දක්වන සමාන චින්තනය ගැන සිතන විට වඩා ළබැඳි කැපවීමකින් ක්‍රියා කිරීමට දෙරටටම හැකි වනු ඇත .
කෙසේ වුවද සෝනියා ගේ විරෝධයන් නිහඬ කරවමින් සංජේ ගේ මරණයෙන් එකොළොස් මසකට පසු රජීව් දේශපාලනයට පිවිසියේය .
1981 දී රජීව් අමෙති ආසනය සඳහා පැවැති අතුරු මැතිවරණයෙන් ජය ගෙන ලෝක් සභාවට පත් විය .
එවිට ඔහුගේ වයස අවුරුදු 37 ක් විය .
එතැන් සිට ඔහු ගාන්ධි මැතිනියට සහාය වෙමින් දේශපාලනයෙහි නියැළුණි .
නිහඬ චරිතයෙන් මිදෙමින් දේශපාලනඥයෙක් වුවද ඔහු සෝනියා හා දරුවන් සමඟ ගත කළේ අතිශය පෞද්ගලික වූ ජීවිතයකි .
එම ජීවිතයට ඔවුන්ගේ සුරතල් බලු පැටවුන් 5 දෙනෙක් ද ඇතුළත් විය .
දේශපාලනඥයකු වුවද ඔවුන්ගේ පෞද්ගලික නිවහන දේශපාලන හිත මිතුරන් සඳහා විවර වූයේ කලාතුරකිනි .
දේශපාලනඥයකු ගේ බිරියක බවට පත් වූ සෝනියා නිතරම තම දරුවන් වූ රාහුල් හා ප්‍රියංකාට පියා සමග කල් ගත කිරීමට අවස්ථාව සලසා දුන්නාය .
1984 වසරේ දී අගමැතිනී ඉන්දිරා ගාන්ධි මැතිනිය ෂික් ජාතික ආරක්ෂක භටයන්ගේ වෙඩි පහරින් තුවාළ ලැබ වැටී සිටියදී ඇය රෝහලට ගෙන යෑමට සිටියේ ගාන්ධි මැතිනියගේ හිතවත් සේවකයා වූ ධාවන් සහ සෝනියා ය .
රෝහල් ගත කරන විටත් ගාන්ධි මැතිනිය මිය ගොස් සිටියාය .
සෝනියා රජීව් පැමිණෙන තුරුම නැන්දණියගේ දේහය ළඟින් ඉවත් නොවූවාය .
නැන්දණියගේ මරණයෙන් ප්‍රකම්පනයට පත්ව සිටි සෝනියා යළි සසල වූයේ රජීව් අගමැති ධූරයට තෝරා ගනු ලැබ කැමැත්ත විමසද්දීය .
අගමැතිකම බාර ගැනීම පිළිබඳව ද රජීව් සෝනියා විමසද්දී ඇය එයට ද දැඩි සේ අසතුට පළ කළාය .
නමුත් අවසානයේ ඉරණම අනුව යමින් රජීව් අගමැතිකම බාර ගත්තේය .
1991 දී තමිල්නාඩුවේදී රජීව් ඝාතනයත් සමඟ සෝනියාට ද සිදු වූයේ රජීව් කළ පරිදි ම දේශපාලනයට එක් වීමටය .
දේශපාලනය ඔවුන් ගේ පවුලේ ඉරණම වී ඇත .
එදා එසේ වරින් වර කීපවතාවකදීම දේශපාලනය පිළිකෙව් කළ සෝනියා මෙවර සිය පුත්‍රයා ද දේශපාලනයට කැඳවා ගෙන ඇත්තාය .
උත්තර ප්‍රදේශයේ අමෙති ආසනය යනු ගාන්ධි පවුලේ මැතිවරණ බල ප්‍රදේශයයි .
1947 සිට වසර 25 කට වැඩි කාලයක් තිස්සේ අමෙති ආසනය හිමි වූයේ කොංග්‍රස් පරම්පරාවට ය .
වයස අවුරුදු 20 සිට විදේශයන්හි ගත කළ සෝනියා - රජීව් පුත් 34 හැවිරිදි රාහුල් යළි සිය රට ආවේ දේශපාලනයට පිවිසීම සඳහා ය .
නියම මවක අනුව යමින් සෝනියා පුතුට ආසනය පිරිනමා අල්ලපු ආසනය වන රේ බාර්ලේ හි තරග කළාය .
එපමණක් නොව මතු යම් දිනක දියණිය වන ප්‍රියංකා ගේ දේශපාලන සම්ප්‍රාප්තිය උදෙසා ද අසල්වැසි සුල්තාන්පූර් අසුන වෙන්ව පවතී .
1990 වසරේ අග භාගයේ ක්‍රියාකාරී දේශපාලනයට පිවිසි සෝනියා ඒ වන විට දේශපාලනයේ අවම අත්දැකීම් ලැබ සිටියාය .
නමුත් ඇය සිය කාර්ය ඉතා සාර්ථකව ඉටු කළාය .
විදේශීය ජන්මය නිසා නිරන්තරයෙන් දේශපාලන විරුද්ධවාදීන් ගේ ගැරහීමට ලක් වුවද සෝනියා නිරන්තරයෙන් ම තමා ඉන්දියානු කාන්තාවකය යන්න හැඟෙන පරිදි කටයුතු කළාය .
ඇය ඉන්දියාවේ පුරවැසිභාවය ලද්දේ 1983 දීය .
ඒ වන විටත් ඇය පූර්ණ ඉන්දියානු කාන්තාවක බවට පත්ව සිටියාය .
ඇය නිතරම කතාබහ කළේ හින්දි භාෂාවෙනි .
සැරසුණේ ඉන්දියානු සාරියෙන් හා කුර්තා හෝ සල්වාරි ඇඳුමෙනි .
ඉතාලියේ ටියුරින් නුවරට එපිටින් වූ ඔර්මසානෝ හි උපත ලද සෝනියා මයිනෝ මහා බ්‍රිතාන්‍යයේ කේම්බ්‍රිජ් නුවර විදේශ භාෂා පාසලට ඇතුළත් වූයේ වයස අවුරුදු 18 දීය .
ඉන්දියාවේ මහා දේශපාලන පවුලේ ලාබාලම සාමාජිකයන් දෙදෙනෙක් ද ඒ වන විට මහා බ්‍රිතාන්‍යයේ කේම්බ්‍රිජ් සරසවියේ ඉගෙනුම ලබමින් සිටියහ .
රජීව් ගාන්ධි සහ සංජේ ගාන්ධි ඔහු ය .
විශ්ව විද්‍යාල සමයේ කැපී පෙනෙන ශිෂ්‍යයකු නොවූ රජීව් කවදත් නිහඬ චරිතයක් විය .
වැඩිමනත් මිතුරන් ඇසුරු නොකළ ඔහු අනෙකුත් ශිෂ්‍යයන් මෙන් යෙහෙළියන් පසුපස ද නොගියේය .
නමුත් , දිනක විදේශ භාෂා පාසලේ ඉගෙනුම ලබන සෝනියා ඔහුගේ නෙත ගැටුණි .
දුටු පමණින් ඇය හා සිතින් බැඳුණු ඔහු මිතුරකු මගින් ඇය හමු වීමට ඉඩකඩ සලසා ගත්තේය .
ඔවුන් ප්‍රථමයෙන්ම මුණ ගැසුණේ ලන්ඩනයේ පිහිටි ග්‍රීක ආපන ශාලාවකදී ය .
එදා හමු වී දෙදෙනා අතර ඇති වූ බැඳීම සදාකාලික විය .
සෝනියා , රජීව් ගේ ප්‍රථම ආදරය සහ ප්‍රථම යෙහෙළිය ද වූවාය .
ඉන් ප්‍රථම ඇගේ ජීවිතයට සමීප වූ වෙනත් ගැහැනු ළමයි නොවූහ .
දෙදෙනාගේ ආදරය මුහුකුරා යද්දී රජීව් තම පෙම්වතිය මවට හඳුන්වා දීමට තීරණය කළේය .
ඉන්දිරා ගාන්ධි මැතිනිය සංචාරයක් සඳහා ලන්ඩනයට පැමිණි අවස්ථාවක ඇය සිය අනාගත ලේලිය හමුවූවාය .
නේරු ගාන්ධි පවුල ඉන්දියානු චාරිත්‍ර වලට හැඩ ගැසුණ ද විවාහයේදී සැමවිටම තම සහකාරයා හෝ සහකාරිය තමන්ම සොයා ගත යුතු ය යන මතයේ සිටියහ .
නමුත් , විදේශීය කතක සිය බිරිය වශයෙන් තෝරා ගත් පවුලේ ප්‍රථමයා රජීව් විය .
කේම්බ්‍රිජ් හිදී රජීව් පෙම්වතිය දිනා ගත්ත ද උපාධිය දිනා ගත නොහැකි විය .
ඔහු පසුව කේම්බ්‍රිජ් විශ්ව විද්‍යාලයෙන් ඉවත්ව ගුවන් නියමුවකු ලෙස පුහුණුව ලැබීය .
පසුව හෙතෙම දක්ෂ ගුවන් නියමුවකු බවට පත් වූයේය .
අධ්‍යාපනය හමාර කර සියරට පැමිණි රජීව් සිය විවාහය පිළිබඳ තීරණය ගාන්ධි මැතිනියට දැන්වූයේය .
විදෙස් ලිපි එකතුව .
ඉරාක සටන් බිමේ දී මැරුම් කන ඇමරිකන් හමුදාවේ තරුණයන් ගේ නෑදෑ පවුල් වල දුක් අඳෝනා ඇමරිකාව තුළ බරපතල දේශපාලන ප්‍රශ්නයක් බවට පත් වෙමින් ඇති අතර , එය ජෝජ් ඩබ්ලිව් . බුෂ් ගේ ඡන්ද ව්‍යාපාරය මුහුණ දෙන ප්‍රධාන ගැටලුවක් විය හැකි ය .
අනෙක් අතට ඇමරිකාවේ සමීපතම යුරෝපා සගයා වන බ්‍රිතාන්‍යයේ ටෝනි බ්ලෙයාර් ගේ මෙන් ම ආසියාවේ ප්‍රධානතම සගයා වන ජපන් අගමැති කොයිසුමි ගේත් ඔස්ට්‍රෙලියා අගමැති ජෝන් ඩවුනර් ගේත් දේශපාලන අනාගතයට ද දරුණු බලපෑමක් මෙයින් එල්ල වනු ඇත .
විශේෂයෙන් ම , ඉරාකය තුළ ක්‍රියාකාරී වී සිටින ජපන් ජාතිකයන් තිදෙනෙකු ඉරාක ගරිල්ලන් විසින් ගිය සිකුරාදා පැහැර ගෙන යනු ලැබීමේ පුවත ජපානය තුළ කොයිසුම් විරෝධී හැඟීම් උග්‍ර කිරීමට හේතු වී තිබේ .
සුභසාධක සහ ප්‍රතිසංස්කරණ කටයුතු සඳහා ඉරාකයට යවා ඇති ජපන් හමුදාවේ භටයන් ආපසු ගෙන්වා නොගැනේ නම් , ප්‍රාණ ඇපකරුවන් මරා දමන බවට ගරිල්ලන් තර්ජනය කර ඇතැයි වාර්තා විය .
මේ සමග ම වාගේ පැහැර ගනු ලැබූ දකුණු කොරියන් ජාතික ආගමික දේශකයන් හත් දෙනා ඉරාක ගරිල්ලන් විසින් පෙරේදා නිදහස් කරිණි .
මේ අතර , ඉරාක ප්‍රචණ්ඩකාරින් ගේ තර්ජන හමුවේ පසු නොබසින බව ඇමරිකාව තරයේ කියා සිටින අතර , ඇමරිකන් විරෝධය හරහා තම රට වලට එල්ල වන තර්ජනයට බිය වී ඉරාකයේ සිය භටයන් ඉවත් කර නොගන්නා බව ජපන් මෙන් ම දකුණු කොරියන් ආණ්ඩු ද කියා සිටිති .
දාමරිකයන් ගේ සහ ඝාතකයන් ගේ තර්ජනවලට බිය වී ඉරාකයෙන් පලා නොයන බව ඇමරිකන් ජනාධිපති ජෝජ් ඩබ්ලිව් . බුෂ් යළිත් ප්‍රතිඥා දුන්නේ සිය හමුදා භටයන් දොළොස් දෙනෙකු එක ම සිද්ධියේ දී මැරුම් කෑ බිහිසුණු අත්දැකීම් මැද ය .
ඉරාකය තුළ සිය මෙහෙවර ඉටු කිරීමට ඇමරිකාව දක්වන අධිෂ්ඨානයේ කිසිම සෙළවීමක් නැති බව ද පළ වී තිබිණි .
අර්බුදයේ තීරණාත්මක මොහොතේ දී ආත්ම විශ්වාසයේ රණ ගීතය වඩා උස් හඬින් ගයන්නට ලොව එක ම සුපිරි බලවතා වන ඇමරිකාව පෙළැඹීම පුදුමයක් නොවේ .
ඉරාකයේ ඇමරිකන් ආක්‍රමණයෙන් පසු දක්නට ඇති යථාර්ථය පැහැදිලි කරන ප්‍රකාශයක් ස්වීඩනයේ හිටපු විදේශ ඇමැතිවරයා මෙන් ම ඉරාකය තුළ එක්සත් ජාතින් ගේ ප්‍රධාන අවි පරීක්ෂකවරයා ද වූ හෑන්ඩ් බ්ලික්ස් විසින් පළ කර තිබිණි .
" සදාම් හුසේන් ගෙන් ගැලවීමට ලැබීම ගැන ඉරාක වැසියන් ගෙන් බහුතරය ඇත්තට ම සතුටු වෙති .
එහෙත් , ඇමරිකාවට යටත් වී සිටීම ගැන ඔව්හු සියල්ලෝ ම විරුද්ධ වෙති .
එබඳු අවමානයක් ඔවුනට ඉවසා දරා ගත නොහැකිය " යි බ්ලික්ස් කියා සිටියේ , ඉරාකය දැන් සිවිල් යුද්ධයකට ඔන්න මෙන්න කියා ඇති බව දක්වමිනි .
ඉරාකය අවට පිහිටි සවුදි අරාබිය , කුවේට් , කතාර් , ඕමාන් , බහරේන් සහ එක්සත් අරාබි එමිරේටය යන රට වලින් සැදුම් ලත් ගල්ෆ් සහයෝගිතා මණ්ඩලය ගිය බ්‍රහස්පතින්දා කළ ප්‍රකාශයකින් ද මෙම අනතුරු ඇඟවීම සිදු කරිණි .
මූලික වශයෙන් ඇමරිකාවට පක්ෂපාත රටවලින් සැදුම් ලත් ගල්ෆ් සහයෝගිතා මණ්ඩලය විසින් ඉස්මතු කර ඇති තවත් කරුණක් නම් ඉරාක ජන ජීවිතය යථා තත්ත්වයට පත් කර , එරට ස්වෛරී භාවයට මඟ හෙළි කිරීමේ දී එක්සත් ජාතින් ගේ මණ්ඩලය ප්‍රධාන කාර්යභාරයක් ඉටු කළ යුතු බව ය .
ඉරාකය පමණක් නොව ඕනෑම රටක් තුළ ප්‍රචණ්ඩත්වය පිටු දැකිය යුතු ය .
ඒ අතර ම , ඉරාකයේ විවිධ ජන කොටස් අතරින් දැනට පළ වන සටන්කාමි විරෝධය ප්‍රජාතන්ත්‍රවාදී ප්‍රතිසංස්කරණ ප්‍රතික්ෂේප කිරීමක් නොව , විදේශීය ආක්‍රමණිකයන් ගේ ආධිපත්‍යයට විරෝධය පෑමක් ලෙස ද තේරුම් ගත යුතුව තිබේ .
ඉරාකයේ දී ජපන් ජාතිකයන් තිදෙනෙකු ප්‍රාණ ඇපකරුවන් බවට පත් වීම ගැන සැළ වූ විගස ජපන් විදේශ ඇමැතිනි යොරිකෝ කවාගුචි ජපන් අගමැති කොයිසුමි ගේ නිල නිවසට පැමිණෙන විට මාධ්‍යවේදින් ගේ ප්‍රශ්න වලට මැදි වී .
( රොයිටර් ) උපාලි රූපසිංහ නවදිල්ලියේ සිට . ඉන්දියාවේ නව අගමැතිවරයා ලෙස ආචාර්ය මන්මෝහන් සිං මහතා ඊයේ සවස් යාමයේ ජනාධිපති අබ්දුල් කලාම් මහතා ඉදිරියේ දිවුරුම් දුන්නේය .
නිදහස් ඉන්දියාවේ 14 වැනි අගමැතිවරයා වන ඔහු එම ධුරයට පත් වන හින්දු නොවන පළමු වන සික් ජාතිකයා වන්නේය .
ඔක්ස්ෆර්ඩ් විශ්වවිද්‍යාලයේ අධ්‍යාපනය ලද සිං මහතා වර්තමාන ඉන්දියාවේ ආර්ථික ප්‍රතිව්‍යුහගතකරණය හඳුන්වා දුන් පුරෝගාමියා ද වෙයි .
ඒ කටයුත්ත සඳහා ඔහු පියවර ගත්තේ මීට පෙර වසර 13 ට පෙර ඔහු ඉන්දීය මුදල් අමාත්‍යවරයා වශයෙන් සිටියදීය .
ආසන 545 කින් සමන්විත ඉන්දීය පාර්ලිමේන්තුවේ කොංග්‍රසයට තනිවම ආසන 145 ක් හිමි වී ඇති අතර කොංග්‍රසයේ මිතුරු පක්ෂ විසින් තවත් ආසන 170 ක් දිනා ගනු ලැබ ඇත .
අගමැතිවරයා සමග ඇමැතිවරු 60 ක් මෙහි දී දිවුරුම් දුන්හ .
වසර ගණනක් තිස්සේ විදේශයක ගත කිරීම නිසා රජීව් ට මේ කාලයේ චතුර ලෙස හින්දි බස වැහැරීම තරමක් අපහසු විය .
ඔවුන් ගේ නිවසේ ප්‍රථම භාෂාව ලෙස ඉංග්‍රීසි වැහැරුණි .
පවුලේ ප්‍රධාන ආහාර වේල පවුලේ සැම එකට වාඩිවී ගැනීම නේරුතුමා විසින් හඳුන්වා දුන් පවුලේ චාරිත්‍රයක් විය .
එහි දී පවුලේ සැම එකිනෙකා හා කථා කිරීමේදී හින්දි භාෂාව යොදා ගැනීම ද අනිවාර්ය විය .
නමුත් , රජීව් සෝනියා යුවළගේ හින්දි බස වැහැරීමේ අපහසුතාව නිසා ගාන්ධි මැතිනියට මෙම චාරිත්‍රය රැක ගැනීම තරමක් අපහසු විය .
සාමුහික පවුලක් ලෙස දිවි ගෙවීම නිසා සෝනියාට ගාන්ධි මැතිනිය හා ඉතා ළඟින් ආශ්‍රය කිරීමේ අවස්ථාව හිමි විය .
ඉන්දියාව පිළිබඳව , රටේ ඉතිහාසය පිළිබඳව , නේරු - ගාන්ධි පවුල පිළිබඳව මෙන්ම ඉන්දියානු නිදහස් සටන පිළිබඳව ද සෝනියා තම නැන්දණිය වෙතින් දැනුවත් වූවාය .
මින් දෙදෙනා අතර ඇති වූයේ දැඩි බැඳීමකි .
නිවසේ සෑම කටයුත්තකදීම ගාන්ධි මැතිනියට සහාය වූයේ සෝනියා ලේලිය යි .
නමුත් පවුලේ අනෙක් ලේලිය වූ මනේකා ගේ තත්ත්වය මීට වෙනස් විය .
එකම නිවසේ විසූ මුත් ඉන්දිරා හා මනේකා අතර සෝනියා සමඟ මෙන් බැඳීමක් ඇති නොවුණි .
ගාන්ධි මැතිනිය සිය ගෘහස්ථ වගකීම් සියල්ල පැවරුවේ සෝනියාට ය .
ජන්මයෙන් බටහිර කතක වුවද ඇය නියම ඉන්දියානු ගැහැනියක මෙන් පවුලේ සියලු කටයුතු සොයා බලා ඉටු කළාය .
ගාන්ධි මැතිනිය සිය ඇඳුම් පැළඳුම් පිළිබඳව පවා අදහස් විමසුවේ සෝනියාගෙනි .
යම් අවස්ථා වලදී අඳින සාරිය පවා ඇයට තෝරා දුන්නේ සෝනියා ලේලිය ය .
සෑම දේශපාලන හා සමාජ කටයුත්තකදීම ගාන්ධි මැතිනිය පෙරටු කර ගත්තේ සිය කනිෂ්ඨ පුත්‍රයාය .
ඇගේ දේශපාලන බලාපොරොත්තුව වූයේ ද කණිටු පුතු වූ සංජේ ය .
සංජේ ඇගේ ප්‍රියතම පුත්‍රයා වූවා සේම සෝනියා ඇගේ ප්‍රියතම ලේලිය විය .
යනෙන කොතැනක වුවද ගම්බද කතුන් හෝ දරුවන් රැසක් වේ නම් සෝනියා එතැන නවතින්නීය .
ඔවුන්ගේ සුවදුක් විමසන්නීය .
ඔවුන්ගේ දිල්ලි නිවහන නිරන්තරයෙන් ම ගම්බද ජනයාට විවෘතය .
මෙවර මැතිවරණයේ දී ප්‍රචාරක කටයුතු සඳහා ඇය අලුත් ක්‍රමයක් අත්හදා බැලුවාය .
( Road Shows ) හෙවත් මහා මාර්ගයේ කෙරෙන ගමන් අතර ජනයා හමු වීම මේ ක්‍රමයයි .
ප්‍රතිවාදීන් සෝනියා පිළිබඳව මවා පෙන්වූ වැරැදි ප්‍රතිරූප යථා තත්ත්වයට පත් කර ජනතාවට පහදා දීම එම ගමන් වල අරමුණ විය .
අප්‍රියෙල් 22 වැනිදා උත්තර ප්‍රදේශයෙන් ආරම්භ කර අන්ද්‍රා ප්‍රදේශයෙන් අවසන් කළ මේ ගමනේ දී සෝනියා ගමන් කළ දුර ප්‍රමාණය කිලෝ මීටර 58 , 982 කි .
ඒ ගිය සෑම ගමනකදී ම ඇය ජනතාව ඇමතූ ආකාරය ඉතාමත්ම හැඟුම්බරය .
හදවතට කා වදින සුළුය .
" මාගේ සැමියා ගේ සහ නැන්දනියගේ රුධිරය මුසු වූ මේ දෙරණ මත පය ගසා සිටින සෑමවිටම මට හැඟී යන්නේ රට වෙනුවෙන් දිවි පුදා ඔවුන් ලද ගෞරවයේ පංගුකාරියක වීමට මා ද පසුභට නොවන බව " යැයි ඇය සිය දිගු ගමන් වලදී ජනතාවට ප්‍රකාශ කළාය .
( සේමාලි කැල්ලපත ) ලේ දන් දීම අති සාර්ථකයි ! ලන්ඩන් බෞද්ධ විහාරය විසින් දෙවන වරටත් සංවිධානය කරන ලද මහා ලේ දන් දීමේ ව්‍යාපාරය ඉතාමත් සාර්ථක ලෙස නිමා වූ බව එම සංවිධායක මණ්ඩලය අප වෙත දැනුම් දී ඇත .
මහා බ්‍රිතාන්‍යයේ ප්‍රධාන සංඝ නායක ආචාර්ය පූජ්‍ය මැදගම වජිරඤාණ හිමිපාණන් ගේ අනුශාසකත්වයෙන් සංවිධානය වී තිබූ මේ ව්‍යාපෘතියේ සාර්ථකත්වය ගැන මහා බ්‍රිතාන්‍ය ජාතික රුධිර දායක සභාවේ පැසසුම් ඉහළින් ම ලැබී තිබිණි .
විහාරවාසී සංඝයා වහන්සේලා විසින් අලුයම ප්‍රථමයෙන් රුධිරය පූජා කිරීමෙන් අනතුරුව විශාල පිරිසක් ජාති ආගම් භේදයකින් තොරව සහභාගී වී තිබුණි .
බුද්ධ ප්‍රතිමා ලාංඡන කොට ගත් සපත්තු වලට වෙළඳ තහංචි .
විරල වාර්තාවක් පාර්ලිමේන්තු ප්‍රජාතන්ත්‍රවාදී රටකදී දක්නට හැකි වූ ඉතා විරල වාර්තාවකට හිමිකම් කියමින් පුරා දශක දෙකකට වැඩි කාලයක් බටහිර බෙංගාලය තුළ තමන්ගේ ප්‍රාන්තීය ආණ්ඩුවක් පවත්වා ගෙන යාමට සමත් වූ ඉන්දීය කොමියුනිස්ට්වරුන් විසින් පෙන්නුම් කර ඇති ආයෝජක හිතවාදී පැවැත්ම තිබියදීත් මැතිවරණ ප්‍රතිඵල හමුවේ දැඩි තැති ගැන්වීමකට දේශීය දක්ෂිණාංශය ලක්වුව ද , කොංග්‍රස් සහ වාම සහභාගිත්වය ඇති ආණ්ඩුවකින් ලැබිය හැකි දේශපාලන අර්ථලාභය සහ ස්ථාවරත්ව ප්‍රතිලාභ දූරදර්ශීව දැක ගත හැකි ශක්තියක් බටහිර බෙහෝ විචාරකයයන් සතුව ඇත .
ජනගහනය අතින් චීනයට පමණක් දෙවැනි ලොව ලොකුම ප්‍රජාතන්ත්‍රවාදී රට වන ඉන්දියාව තුළ අන්ත වාමාංශයටත් දක්ෂිණාංශයටත් අයත් නොවන ජාතික මට්ටමේ ප්‍රධාන මැදි මාවත් බලවේගය ප්‍රජාතන්ත්‍රවාදී රාමුව තුළ ජනතාවාදීව පමණක් නොව විනයගතව ද ක්‍රියා කිරීමේ පරිණත අත්දකීම් ඇති කොමියුනිස්ට් පක්ෂ සමඟ එකතු වීම , අන්තවාදී වාම බලවේග සහ අරාජිකත්වයේ සාධක මගින් එල්ල කැරෙන අභියෝගය නිෂ්ක්‍රිය කිරීමට තරම් ප්‍රමාණවත් දේශපාලන පදනමක් බිහි කිරීමට සමත් වනු ඇතැයි ඔවුනට පෙනී යතොත් පුදුමයක් නොවේ .
ලෝක බැංකුව සහ ජාත්‍යන්තර මූල්‍ය අරමුදල මගින් එල්ල කෙරෙන බලපෑම් ගෙඩිය පිටින් පිළි ගනිමින් ජාතික සම්පත් ඛාදනයට සහ ජනතා අයිතිවාසිකම් කප්පාදුවට මග පාදන ආර්ථික ප්‍රතිපත්තියක් සාමකාමී කතිර විප්ලවයකින් ප්‍රතික්ෂේප කිරීමට ගොනු වූ අති දැවැන්ත බහුජන ශක්තිය , ප්‍රචණ්ඩ විරෝධතාවේ පිළිබඳ අතිධාවනකාරී පීල්ලකට වැටීමේ දේශපාලන අනතුර වළක්වා ගැනීමේ ඉතාම නැණවත් සහ ප්‍රායෝගික මාර්ගය එය බවට පිළිගැනීමක් ඇත .
උග්‍ර වාමවාදී දෘෂ්ටි කෝණයකින් විග්‍රහ කර බැලෙන විට මෙය පෙනෙනු ඇත්තේ ඉන්දියාවේ විප්ලවයට තිරිංග දමා ගැනීමක් ලෙසය .
පොදු අරමුණු කරා එකම ගමනක කොංග්‍රස් පක්ෂයේ නායකත්වයෙන් යුතු එක්සත් ප්‍රගතිශීලි සංධානයට අයත් පක්ෂ මෙන්ම , සන්ධාන ආණ්ඩුවට පිටත සිට සහාය දක්වන වාමාංශික පක්ෂ ද විසින් අගමැති නිල නිවසේ දී පසුගිය 27 වැනිදා පොදු අවම වැඩපිළිවෙළක් පිළිබඳව නිකුත් කෙරුණු ප්‍රකාශය මූලික වශයෙන් කොංග්‍රසයත් වාමාංශික පක්ෂත් අතර ප්‍රතිපත්තිමය කරුණු ගැන ඇති කර ගත් සම්මුතියක් ලෙස හැඳින්විය හැකිය .
දකුණේ තමිල්නාඩුවේ ඇතැම් ජනතා අභිලාෂ ද එහි සටහන් වෙයි .
අදාළ සියලු පක්ෂ වල නායකයන්ගේ සහභාගිත්වයෙන් බ්‍රහස්පතින්දා පැවැති උත්සවයේදී සෝනියා ගාන්ධි සහ අගමැති මන් මෝහන් සිං කළ ප්‍රකාශ වලින් ද පැහැදිලි වූයේ ක්‍රියාත්මක වැඩ පිළිවෙළක් ගෙන යාමේ දී ඔවුනොවුන් අතර වෙනස් මතවාද ඇති බව පිළිගනිමින් වුවද , ජනතාවගේ පොදු අරමුණු කරා එකට ගමන් කිරීමට ඇති සූදානමකි .
සෝනියා විශේෂයෙන් මතු කළ කරුණක් නම් 1998 දී වජ්පායි ගේ ජාතික ප්‍රජාතන්ත්‍රවාදී සන්ධානයේ පොදු වැඩ සටහන ගැන එකඟ වීමට ගත වූ කාලයට අඩු කාලයක් තුළ එක්සත් ප්‍රගතිශීලි සන්ධානයේ අවම පොදු වැඩ සටහන පිළියෙළ කර ගත හැකි වූ බව ය .
සමාජයේ ඉතාම දුගී සහ රැකියා විරහිත කොටස් වලට සහන සැලසීම , ස්ත්‍රී නියෝජනය සහ සමානත්වය සහතික කිරීම , කුල පීඩනයට ලක් වූ සමාජ කොටස් වල අයිතිය රැකීම සඳහා යොමු වූ පදනමක් බිහි කෙරෙන අතර , මානුෂික මුහුණකින් යුතු ප්‍රතිසංස්කරණ ඇති කිරීමට එය ප්‍රතිඥා දෙයි .
ලාභ උපයන ආයතන පෞද්ගලික අංශයට බාර නොදෙන බව පළ කරන අතර පුද්ගලිකරණයේ දී කලින් පැවැති සැර බාල කිරීමට යොමු වීම ද එහි සැලකිය යුතු අංග වේ .
කෙසේ වුවද , කොංග්‍රස් පක්ෂය සහ එයට විවේචනාත්මක සහයෝග දීමට සූදානම් කොමියුනිස්ට් පක්ෂ දෙක සාකච්ඡාමය සහ සංවාදමය ක්‍රියාදාමයක් නිරතුරුව පවත්වා ගෙන යෑම මත , මෙම වැඩ සටහන සහ එය ඔස්සේ අලුත් ආණ්ඩුව පවත්වා ගෙන යාමේ හැකියාව බොහෝ දුර රඳා පවතිනු ඇතැයි කිව හැකිය .
හෙලිකොප්ටරයේ සුළං පෙත්තෙන් නියමුවාගේ හිස කඳින් වෙන් වෙයි .
නවදිල්ලියේදී , මැතිවරණ රැළියක් සඳහා ඉන්දියාවේ කෘෂිකර්ම කටයුතු ඇමති රජ්නාත් සිං කඳුකර දෙහරා දූන් නගරය කරා රැගෙන ගිය හෙලිකොප්ටරයේ නියමුවා එහි සුළං පෙති හිසේ වැදී මිය ගොස් ඇත .
ඔහුගේ හිස කඳෙන් වෙන් වී තිබුණු බව ප්‍රකාශිතය .
අනිල් නක්රා නම් මේ ගුවන් නියමුවා අනතුරට පත් අවස්ථාවේ යානය නවතා තිබිණ .
එහෙත් එන්ජිමෙන් නිකුත් දුමක් ගැන විමසිලිමත් වූ ඔහු ඒ පිළිබඳ පරීක්ෂා කරන අවස්ථාවේ එහි සුළං පෙති කරකීමෙන් මෙම අවාසනාවන්ත සිද්ධිය ඇති විය .
ඒ . එෆ් . පී . බංගලාදේශය විපක්ෂ මන්ත්‍රී ඝාතන විරෝධී ප්‍රචණ්ඩ ක්‍රියා උග්‍ර අතට .
ධකාහිදී , මැතිවරණ රැස්වීම් බිමකින් ඉවත්ව යමින් සිටියදී ඉකුත් සිකුරාදා බංගලදේශ විපක්ෂ පාර්ලිමේන්තු මන්ත්‍රී ආසනුල්ලා මාස්ටර් ඝාතනය කිරීමට එරෙහිව පෙරේදා පැවති ප්‍රචණ්ඩකාරි උද්ඝෝෂණ වලදී පොලිසිය සමග ගැටීමෙන් පුද්ගලයන් දෙදෙනෙකු මිය ගොස් තවත් විශාල පිරිසක් තුවාල ලබා තිබේ .
ඉන් සමහරකුගේ තත්ත්වයද බරපතල බව ප්‍රකාශිතය .
ඊයේ පැවැත්වීමට නියමිතව තිබූ ප්‍රාදේශීය මැතිවරණය වෙනුවෙන් සංවිධානය කෙරුණු රැස්වීමක් ඇමතූ විපක්ෂ අවාමි ලීගයේ පාර්ලිමේන්තු මන්ත්‍රී ආසනුල්ලා , රැස්වීම් බිමෙන් ඉවත් වීමත් සමග නාඳුනන තුවක්කු කරුවකු විසින් ඔහුට වෙඩි තබා ඝාතනය කරනු ලැබිණ .
ඔහු සමග තවත් පුද්ගලයෙක්ද මිය ගියේය .
තවත් හය දෙනෙකු තුවාල ලබා ඇතැයි කියැවේ .
ඔහුගේ ඝාතනයට එරෙහිව සිකුරාදා පැවති උද්ඝෝෂණ වලට එක්වූවන් පොලිසිය කඳුළු ගෑස් යොදා විසුරුවා හල අතර ඔහුගේ අවමඟුල පැවති පෙරේදා දහස් ගණන් පිරිස් ඊට සහභාගි වෙමින් කලබල කිරීම නිසා පොලිසියට වෙඩි තැබීමට සිදුව ඇත .
මෙහිදී දෙදෙනෙකු මිය ගොස් තිබේ .
කුපිත වූ පිරිස් දුම්රිය බස් හා කඩ සාප්පු ගිනි තබා ඇත .
ඔවුන් පොලිසියට ගල් මුල් හා යකඩ පොලු වලින්ද පහර දී තිබේ .
වාහන 40 ක් පමණ හානියට පත්ව ඇති බවද ප්‍රකාශිතය .
සිකුරාදා සිට ධකා නගරයේ ඇදිරි නීතිය පැනවී තිබුණු අතර පෙරේදා පැවති අවමඟුලට 25 , 000 කට අධික පිරිසක් සහභාගි වී තිබේ .
අවාමි ලීගය ඊයේ මහ වැඩවර්ජණයක් කැඳවමින් ඝාතනයට විරෝධය දක්වා තිබිණ .
මෙම වර්ජනය ඉකුත් පෙබරවාරියෙන් පසු අවාමි ලීගය විසින් පැවැත්වූ දහවැනි මහ වැඩ වර්ජනය ලෙස සැලකේ .
රොයිටර් තෙසතියක ඉන්දීය මහ මැතිවරණයේ අවසන් අදියර අදයි .
‍ඉන්දීය මහ මැතිවරණ අවසාන අදියර අද .
ඉන්දීය මහ මැතිවරණයේ අවසාන අදියර අද ( සඳුදා ) පැවැත්වේ .
අප්‍රියෙල් 20 වැනිදා ඇරැඹුන ඉන්දීය මහ මැතිවරණය වෙනුවෙන් දේශපාලන පක්ෂ නායකයන්ගේ ප්‍රචාරක ව්‍යාපාරය ඇරඹුනේ ජනවාරි මුල හරියේදීය .
චීනයේ යාත්‍රා දෙකක් ගැටී 70 කට තුවාල .
බීජිංහිදී , නිරිතදිග චීනයේ යැංසි නදියේ ගමන් ගත් මගී යාත්‍රාවක් හා තෙල් නැවක් එකිනෙක ගැටීමෙන් 70 කට වැඩි පිරිසක් තුවාල ලබා ඇතැයි රාජ්‍ය මාධ්‍ය පෙරේදා ප්‍රකාශ කළේය .
මෙහිදී තුවාල ලත් 30 දෙනෙකු පමණ රෝහල් ගත කර ඇති අතර , අතුරුදන් වූ හෝ මිය ගිය හෝ පුද්ගලයන් ගැන වාර්තා වී නැත .
අනතුරට හේතුව පරීක්ෂාවට ලක්ව ඇත .
ඒ . එෆ් . පී - හිටපු ඉරාක මානව හිමිකම් ඇමති පැරිසියේදී , අමෙරිකානු හමුදා ඉරාකයට පැමිණි දිනයේ සිට පසුගිය සතිය දක්වාම , එරට අමෙරිකානු කඳවුරු වල රඳවා සිටින ඉරාක සිරකරුවන් අමෙරිකානු සොල්දාදුවන් ගේ තාඩන පීඩන වලට ගොදුරු වූයේ යැයි ඉරාකයේ හිටපු මානව හිමිකම් ඇමතිවරයා වන අබ්දුල් බාසෙට් ටර්කි ප්‍රංස පුවත්පතක් සමග පැවැති සම්මුඛ සාකච්ඡාවකදී පැවසීය .
මේ පිළිබඳව ඉරාකයේ අමෙරිකානු පරිපාලක පෝල් බ්‍රිමර්ට තමා පසුගිය නොවැම්බර් මාසයේ දැනුම් දුන් බව කී මොහු , බැග්ඩෑඩ් ගුවන් තොටුපොළ ආසන්න උම් - ක්වසාර් නගරයේ රැඳවුම් කලාප වලින් ඇරැඹී , බැග්ඩෑඩයට පිටතින් පිහිටි අබු සරේබ් බන්ධනාගාරය දක්වා ඉරාක සිරකරුවන් වධ හිංසා වලට ලක් වීම නිරන්තරයෙන් සිදු වන බවද අනාවරණය කළේය .
අබු සරේබි බන්ධනාගාරය ඉරාක සිරකරුවන් ලිංගික වධහිංසා වලට ගොදුරු වන අයුරු දැක්වෙන ඡායාරූප , පසුගිය සතියේ ජනමාධ්‍ය මගින් ප්‍රදර්ශනය කිරීමෙන් අනතුරුව , ඉරාක යුද සිරකරුවන්ට අමෙරිකානු හමුදා විසින් සිදු කරන තාඩන පීඩන ලෝකයාට අනාවරණය වන්නට පටන් ගත්තේය .
- රොයිටර් පළමු බිරිඳගේ අවමඟුලට මැන්ඩෙලාත් එක් වෙයි .
ජොහැන්ස්බර්ග් හිදී , දකුණු අප්‍රිකාවේ ජාතික කොංග්‍රස් තරුණ ලීගයේ සම නිර්මාතෘ හා හිටපු ජනාධිපති , නෙල්සන් මැන්ඩෙලාගේ පළමු බිරිය වූ එව්ලින්ගේ අවසන් කටයුතු පෙරේදා සිදු වූයේ ඔහුගේ සහභාගිත්වය ඇතිවය .
මැන්ඩෙලා , එව්ලින් සමග 1944 දී විවාහ වූ අතර , ඔවුනට , උපත ලබා මාස කීපයකින් මිය ගිය දියනිය හැර තවත් දියනියක හා පුතුන් දෙදෙනෙකු සිටි බව ප්‍රකාශ වේ .
මින් එක් පුතෙකු 1969 දී රිය අනතුරකින් මිය ගොස් තිබේ .
දේශපාලන කටයුතු නියැලීමේ ප්‍රතිඵලයක් ලෙස 1957 දී ඔවුහු දික්කසාද වූහ .
ඇගෙන් දික්කසාද වූ මැන්ඩෙලා දෙවැනි බිරිය ලෙස විනි මැන්ඩෙලා අවාහ කර ගත් අතර 1990 දී ඇගෙන්ද වෙන් වූයේ දැන් මොසැම්බික් හි ඝාතනය වූ ජනාධිපති සැමෝරා මිචෙල් ගේ වැන්දඹු බිරිය ගාෂියා මාඩෙල් සමග සහවාසය කරයි .
එව්ලින් ඉකුත් අප්‍රියෙල් 30 දා 82 හැවිරිදිව සිටියදී මිය ගොස් ඇත්තේ ස්වසන රෝගියකු ලෙසය .
රොයිටර් ඉන්දීය මැතිවරණය 2 කොටස .
භාරතීය ජනතා පක්ෂයේ නායක සහ ඉන්දීය අගමැති අතාල් බෙහාරි වාජ්පායි මහ මැතිවරණය වෙනුවෙන් මේ වන විට කිලෝ මීටර් 65 , 999 ක් ගමන් කොට ඇත .
ඔහුගේ පාර්ලිමේන්තු අසුන උත්තර ප්‍රදේශ ප්‍රාන්තයේ ලක්නව් අසුනයි .
ඉන්දීය ප්‍රධාන විපක්ෂය වන කොංග්‍රස් පක්ෂයේ නායිකා සෝනියා ගාන්ධි මහත්මිය ඉන්දීය මහ මැතිවරණය වෙනුවෙන් 2004 දෙසැම්බර් 27 වැනිදා පටන් මේ වන තෙක් කිලෝ මීටර් 58 , 982 ක් ගමන් කොට ඇත .
ඇගේ පාර්ලිමේන්තු අසුන රේ . බංරලි අසුනයි .
නවදිල්ලියේදී , පස් අදියර ඉන්දීය මහ මැතිවරණයේ අවසන් අදියර අද පැවැත්වෙයි .
ප්‍රාන්ත 16 ක ආසන 182 ක් සඳහා අද ඡන්ද විමසීම් සිදු කෙරෙන අතර සියලු ඡන්ද ප්‍රචාරක කටයුතු පෙරේදා සවස 5 වන විට අවසන් වූයේ ප්‍රධාන දෙපාර්ශවයම එකිනෙකාට පරිභව කර ගනිමිනි .
සීමිත විමසුම් වලින් විදහා ඇත්තේ අවසන් වටයේ දැඩි තරගයක් පවතිනු ඇති බවය .
ඉන්දීය ආර්ථික සමෘද්ධිය මුල් කර ගත් මැතිවරණ ව්‍යාපාරයක නියැලි අගමැති වජ්පායි අපේක්ෂා කළාට වඩා විපක්ෂ කොංග්‍රසය ක්‍රියාකාරී වී ඇති බව පෙනී ගොස් තිබේ .
කොංග්‍රස් නායිකා සෝනියා ගාන්ධි මැතිවරණ ව්‍යාපාරය අවසන් කළේ බි . ජේ . පිය සුළුතර ආගමික කොටස් ඉලක්ක කර ගන්නා බවට චෝදනා කරමිනි .
බී . ජේ . පියද සුපුරුදු පරිදි ඇගේ විදේශ ජන්මය රටට ප්‍රශ්නයක් වන බව කියා තිබිණි .
කෙසේ වුවත් අද පැවැත්වෙන මැතිවරණයේදී වඩාත් කැපී පෙනෙන්නේ තමිල්නාඩු ප්‍රාන්තය හා බටහිර බෙංගාලයයි .
බී . ජේ . පියට මේ ප්‍රාන්ත වලින් ලැබෙන සහාය මද බවද ප්‍රකාශ වේ .
මැයි 13 දා සමස්ත මැතිවරණයේ ඡන්ද ගණන් කිරිම ඇරඹෙන බවත් එදිනම ප්‍රතිඵල නිකුත් කෙරෙන බවත් ප්‍රකාශිතය .
රොයිටර් ෂියා ඉස්ලාමීය අන්තවාදී හමුදා නායක මොක්ටාඩා සදාර්ට හිතවාදි මෙහ්දි සටන්කාමීන් සහ බ්‍රිතාන්‍ය හමුදා අතර දකුණු ඉරාකයේ බස්රා සහ අමාරා නගර වල පසුගියදා වරින් වර සටන් ඇවිලී ගියේය .
බස්රාහි මහ මාවතක යා කෙරෙන පාලමක කොන්ක්‍රීට් ගරාදි අතරින් , මේ බ්‍රිතාන්‍ය සෙබළා සිය තුවක්කුව මානගෙන සිටින්නේ මෙහිදී සටන්කාමීන් ඉලක්ක කර ගනිමිනි .
මලයාසියාවේ කුවාලාලම්පුර් අගනුවර පෙරේදා පැවැති ආසියානු පාපන්දු සම්මේලනයේ 50 වැනි සංවත්සර සැමරුම් උලෙළේ දී , මේ ආකර්ශනීය දකුණු කොරියානු රංගනය ඉදිරිපත් කළේ මලයාසියානු නර්තන කණ්ඩායමක් විසිනි .
උතුරු ඉන්දියාවේ අම්රිත්සාර් නගරයේ පෙරේදා පැවති මැතිවරණ රැලියකට සහභාගි වූ ඉන්දීය අගමැති සහ භාරතීය ජනතා පක්ෂ නායක අතල් බෙහාරි වජ්පායි ( වමේ ) කඩුවක් ඔසවා සිය ආධාරකරුවන්ට ප්‍රදර්ශනය කළ අයුරු .
ඔහු අසලින් සිටින්නේ ශිරෝමනී අකාල් දාල් පක්ෂයේ සභාපති පාකාෂ් සිං බදාල්ය .
ලෝක තැලසීමියා රෝග මර්දන දිනය , පසුගිය සෙනසුරාදාට යෙදී තිබිණි .
පාකිස්තාන සෞඛ්‍ය අමාත්‍යාංශ ප්‍රකාශකයකු පවසන අන්දමට එරට පමණක් සිටින තැලසීමියා රෝගීන්ගේ සංඛ්‍යාව 145 , 000 කටද අධිකය .
මධ්‍යම පාකිස්තානයේ මුල්තාග් නගරයේ සායනයකට රැගෙන ආ තැලසීමියා රෝගී ළමයින් රැසකට අලුතින් රුධිරය ශරීර ගත කරන සායනයකි මේ .
පෙරේදා නවදිල්ලි නුවර පැවැති සිය අවසන් මැතිවරණ ප්‍රචාරක ඹලියේදී පක්ෂ සාමාජිකයන් අමතන , කොංග්‍රස් පක්ෂ නායිකා සෝනියා ගාන්ධි . ඉරාකයේ අල් - හිල්ලාහිදී , ඉරාක ජාතික ළමයෙක් සමඟ මේ සිටින්නේ සැබ්‍රිගා ඩී . හාමන් නැමැති අමෙරිකා හමුදා විශේෂඥවරියක් .
ඉරාකයේ අබු ඝායිබ් හමුදා කඳවුරේ රැඳවියන්ට වධ හිංසා කිරීම පිළිබඳ චෝදනා මෙම අමෙරිකානු හමුදා නිලධාරිනිය වෙත ද එල්ල වී තිබේ .
අමෙරිකානු කඳවුරු වල ඉරාක සිරකරුවන් එදා සිටම හිංසනයට ගොදුරු වුණා .
වජ්පායි අද ඉන්දියානු ඡන්ද දායකයා හමුවේ ඇති බලවත්ම ප්‍රශ්නය වනුයේ ඉන්දියාවට අවශ්‍ය ස්ථාවර , ප්‍රබල , තිරසාර ලෙස ඵලදායී සහ ක්‍රියාකාරී ආන්ඩුවක්ද ? නැතහොත් අස්ථාවරභාවය ද ? යන්න යැයි මේ අතර ඉන්දීය අගමැති සහ භාරතීය ජනතා පක්ෂයේ නායක අතාල් බෙහාරි වාජ්පායි ප්‍රශ්න කර සිටී .
ඉන්දීය මහ මැතිවරණයේ අවසාන අදියරේ ප්‍රචාරක ව්‍යාපාරයට සහභාගී වෙමින් එසේ කී වාජ්පායී තම පක්ෂයට තීරණාත්මක වරමක් ලබා දෙන ලෙසද මහජනතාවගෙන් ඉල්ලා සිටියේය .
වාජ්පායීගේ දෙවැනියා වන භාරතීය ජනතා පක්ෂයේ ජ්‍යෙෂ්ඨ නායකයකු වන ලාල් ක්‍රිෂ්ත අද්වානි මහජනතාව හමුවේ කියා සිටියේ වාජ්පායීට පිටුපා ලබා ගත හැකි විකල්පය වනුයේ හුදු අරාජිකත්වය හා ජාතික අවමානය පමණක් බවත්ය .
බුෂ්ගේ කොමියුනිස්ට් විරෝධී පිළිPUNCට කියුබාවෙන් දැඩි විරෝධය .
හවානාහිදී , කියුබාව මත 1962 සිට ඇති ආර්ථික සම්බාධක තව තවත් උග්‍ර කිරීමේ අරමුණින් යෝජිත අමෙරිකානු සැලසුම් " බියසුළු හා කෲරතර " ඒවා බවට චෝදනා කරන කියුබාව , අමෙරිකානු ජනාධිපති බුෂ් ගේ නිහීන මතවාදයන් හමුවේ අභීතව නැගී සිටින බව කියා තිබේ .
බුෂ් ගේ බියසුළු හා රුදුරු පියවර කියුබානු ජනතාව යම් පෙලීමකට ලක් කරනු ඇති නමුදු ඔවුන් සිය මානව හා සමාජ අරමුණු කරා යන ගමන සාක්ෂාත් කර ගැන්ම සඳහා මොහොතක් හෝ නොපැකිලෙනු ඇතැයි කියුබානු කොමියුනිස්ට් පක්ෂයෙන් නිකුත් නිවේදනයක දැක්වේ .
කියුබානු ආදර්ශය මිහිතලයෙන් අතුගා දැමීමට අමෙරිකාව අදිටන් කොට ගෙන ඇති බවද එහි සඳහනි .
ප්‍රොඩාකාරී ලෙස ජනාධිපති ධූරයට පත් බුෂ් කියුබාව කෙරෙහි පවත්නා බද්ධ වෛරයේ උමතුව හා වියරුව අවසානය දක්වාම පවත්වා ගෙන යනු ඇතැයිද , ඉකුත් බ්‍රහස්පතින්දා එළි දැක්වුණු නව සැලසුම් බොරුව , වෛරය , චිත්තසන්තාපය හා රටක අභ්‍යන්තර කටයුතු වලට ඇඟිලි ගැසීම පිළිබිඹු කරන්නේ යැයිද එම නිවේදනයේ ප්‍රකාශ කර තිබේ .
ඒ සමගම අමෙරිකාවේ යටත් විජිතයක් ලෙස අත්විඳි බියකරු , ම්ලේච්ඡ හා අමානුෂික තත්ත්වයන් කරා යළි කිසිදිනක ගමන් නොකරන බවද ඉන් කියැවී තිබේ .
කියුබාව ත්‍රස්තවාදීන්ට රැකවරණය දෙන බව ලතින් අමෙරිකාවේ කරැලිකාරත්වයන්ට දිරි දෙන බව , ජෛව අවි හැකියාවන්හි අවම සංවර්ධනයක් සතු බව ආදි අමෙරිකානු චෝදනා ලොව පුරා පැතිරවීමට අමෙරිකාව අරමුදල් පවා වෙන් කර ඇති නමුත් මේ සියල්ල කියුබාව ප්‍රතික්ෂේප කර තිබේ .
කැස්ත්‍රෝගෙන් පසු ඔහුගේ සොයුරු රාවුල් කැස්ත්‍රෝ බලයට ගෙන ඒමේ ප්‍රයත්නයන් මෙන්ම කොමියුනිස්ට් වාදය පරාජය කිරීමද අමෙරිකාවට බෙහෙවින් අවශ්‍ය වී ඇත .
මේ නිසා කියුබාව නිදහස් කර ගැන්මේ ක්‍රියාවලියක නිරත බව බුෂ් කියා තිබේ .
ඒ . එෆ් . පී . සිකුරාදා බෝම්බ පිපිරීමෙන් පසු කරච්චිය නොසන්සුන් .
කරච්චියේ දී , පකිස්තානයේ කරච්චිය නුවර ඉකුත් සිකුරාදා මිනිස් බෝම්බයක් පිපිරීමෙන් පුද්ගලයන් 15 දෙනෙකු මිය ගොස් තවත් 125 දෙනෙකු පමණ තුවාල ලබා ඇති අතර එම සිද්ධියෙන් කුපිතව සිටි ෂියා මුස්ලිම් ජාතිකයන්ගේ ප්‍රචණ්ඩකාරි උද්ඝෝෂණ වලදී පෙරේදා එක් පුද්ගලයෙකු මිය ගොස් තිබේ .
කුපිත වු ෂියා තරුණ කොටස් නගරයේ කඩ සාප්පු වසා දැමීමට ප්‍රයත්න දැරීමේදී ඇති වූ ගැටුම් වලදී එක් අයෙකු මිය ගොස් දෙදෙනෙකු තුවාල ලබා ඇත .
මේ සිද්ධියට කලින් , කුපිත වූ ශෝකවන්නන් විසුරුවා ලීමට බැටන් ප්‍රහාර හා කඳුළු ගෑස් භාවිතා කිරීමට පොලිසියට සිදුව ඇත .
සිකුරාදා මරා ගෙන මැරෙන බෝම්බ ප්‍රහාරයෙන් මිය ගිය අයෙකුගේ අවමඟුලේදී දෙසීයක් පමණ රැස්ව " අහිංසක ෂියා මුස්ලිමුන් ඝාතනය නවත්වනු " යැයි හඬ නැගුහ .
සිකුරාදා බෝම්බය පුපුරාගොස් තිබුණේ ෂාන් කුරාසන් පල්ලියේ යාඥාවක් පවතිද්දීය .
බෝම්බය කි . ග්‍රෑ . 2 ක් පමණ බර බවත් ප්ලාස්ටික් පුපුරන ද්‍රව්‍ය ඊට යොදා ගෙන ඇති බවත් ප්‍රකාශිතය .
බොම්බයෙන් මිය ගිය බහුතරයකගේ අවසන් කටයුතු පෙරේදා සිදු වු අතර නගරයේ ආරක්ෂාව තර කර තිබිණ .
පල්ලිය අබියස රැස්වූවන් විසුරුවා ලීමට පොලිසියට බැටන් පහර දීමටත් කඳුළු ගෑස් යෙදීමටත් සිදුව තිබේ .
මෙහිදී උද්ඝෝෂකයින් පොලිසියට ගල් මුල් වලින් පහර දී ඇත .
කඩ සාප්පු වලටද ගල් ගසා තිබේ .
වාහන දෙකක් පමණ ගිනි තබා ඇති බවද පොලිස් මුරපොලකට පහර දී ඇති බවද වාර්තා වේ .
නගරයේ කඩ සාප්පු වසා දමා තිබුණු අතර ප්‍රජා නායකයින් විසින් තෙදින ශෝක කාලයක් ප්‍රකාශ කර තිබේ .
මිනිස් බෝම්බ කරුගේ යැයි සැලකෙන අංග ජේදනය වු මළ සිරුරක් හමුව ඇතැයි පොලිසිය කියයි .
බෝම්බ ප්‍රහාරය ගැන වගකීම බාර ගත් කණ්ඩායමක් ගැනත් එය නිකායික ගැටුමේ ප්‍රතිඵලයක් ලෙස සුන්නි මුස්ලිම් වරුන් එල්ල කළ ප්‍රහාරයක් බව සමහරු කියති .
රොයිටර් ඉන්දීය මහ මැතිවරණයේ පස් වන හා අවසාන වටය පැවැත්වෙන අද ( සඳුදා ) ඉන්දීය පාර්ලිමේන්තුවේ මුළු ආසන 543 න් 182 ක් වෙනුවෙන් අපේක්ෂකයන් තෝරා පත් කර ගැනෙනු ඇත .
මේ ආසන 182 න් අඩක් පමණ හිමි කර ගැනීමට පාලක භාරතීය ජනතා පක්ෂය සමත් වුවහොත් පාර්ලිමේන්තු බහුතර බලයක් ලබා ගැනීම සඳහා අවශ්‍ය විජ්ජා සම්පන්න ආසන 272 සංඛ්‍යාව හඹා යෑමට ඔවුන් සමත් වනු ඇත .
මේ වන විට ප්‍රකාශිත වී ඇති ජනමත විමසුම් අධ්‍යයනයන් අනුව භාරතීය ජනතා පක්ෂය මෙවරත් පාලන බලයට පත් වනු ඇතැයි ප්‍රක්ෂේපනය කොට ඇත .
එහෙත් ඒ තනි පක්ෂයක් වශයෙන් ද නැතහොත් තව තවත් සුළු දේශපාලන පක්ෂ සමග එක් වී සමූහ සන්ධානයක් ( දැනුදු එය තරග වැද සිටින්නේ පක්ෂ කීපයක සන්ධානයක් ලෙසය ) වශයෙන් ද යන්න එකහෙළා ප්‍රකාශිත වී නැත .
කෙසේ වුවත් , සෝනියා ගාන්ධිගේ නායකත්වයෙන් යුත් කොංග්‍රස් පක්ෂය ප්‍රමුඛ පක්ෂ සන්ධානයට ද මෙවර කලින් සිතුවාට වඩා වැඩි වාසිදායක තත්ත්වයක් උදා වනු ඇතැයි මැතිවරණ ප්‍රතිඵල විශ්ලේෂකයෝ ප්‍රක්ෂේපනය කර සිටිති .
අද පැවැත්වෙන අවසාන වටයේදී මැතිවරණය පැවැත්වූ ආසන 182 න් 42 ක් බටහිර බෙංගාල ප්‍රාන්තයේද තවත් 39 ක් තමිල්නාඩු ප්‍රාන්තයේද වේ .
ඒ ආසන 81 තුළ ඒ ඒ පක්ෂය ලබන ජයග්‍රහණයන් ආණ්ඩුවක් පිහිටුවීමේ බලය හිමිකරගන්නා පක්ෂයට සුවිශේෂ තීරණාත්මක බලයක් සලසා දීමට දායක වනු ඇත .
එබැවින් ආණ්ඩු පක්ෂයේත් විපක්ෂයේත් දැඩි අවධානය ඒ ප්‍රාන්ත දෙක වෙත යොමු වී ඇත .
අද අවසාන වටයේදී විසිඑක් කෝටි පනස් ලක්ෂයක ජනතාවක් ඡන්දය භාවිතා කිරීමට සුදුසුකම් ලබා සිටිති .
මැතිවරණ ප්‍රතිඵල නිකුත් වන්නේ මැයි 13 වැනිදාය .
එහෙත් මේ වන විටත් ඉන්දීය මහ මැතිවරණයේ පැහැදිලි ජයග්‍රහණයක් ප්‍රකාශයට පත් වී ඇත .
ඒ ඉන්දීය පෞද්ගලික අංශයයි .
ඉන්දීය පෞද්ගලික අංශය පවසන පරිදි ඉන්දීය දේශපාලන පක්ෂ සියල්ලම යහපත් ආර්ථිකයක් යනු යහපත් දේශපාලනයක් බව අවසාන වශයෙන් ප්‍රත්‍යක්ෂ කොට ගෙන ඇත .
ඒ අනුව කවර දේශපාලන පක්ෂය මීළඟ මහ මැතිවරණයේ දී ජයග්‍රහණය කළත් ඒ ජයග්‍රහණය හුදු ඉන්දීය පෞද්ගලික හෙවත් ආයතනික අංශයේ ජයග්‍රහණයයි .
ඒ අනුව ඒ ජයග්‍රහණය ඉන්දීය ආයතනික අංශය විසින් දැනටමත් උදා කරගෙන ඇත .
උපාලි ධර්මබන්ධු ඉන්දීය මහ මැතිවරණයෙන් මගේ රට වෙනුවෙන් දිවි පුදන්නත් සූදානම් ! සෝනියා ගාන්ධි උපාලි ධර්මබන්දු විසිනි .
“ මගේ රට වෙනුවෙන් මා දිවි පුදන්න වුවත් සූදානම් ” ඉන්දීය විපක්ෂයේ ප්‍රධාන දේශපාලන පක්ෂය වන කොංග්‍රස් විපක්ෂයේ නායිකා සෝනියා ගාන්ධි කියා සිටී .
“ මගේ සැමියාගේ රුධිරයෙන් තෙත් වූ මේ භූමි තලය අරා මා අද සිටගෙන සිටින විට අපේ රට වෙනුවෙන් ඔහු මුහුණ පෑ ඉරණම බෙදා හදා ගනු හැර ඊට වඩා ගෞරවයක් මට නැති බව මම කියා සිටිමි ” ඉතාලි ජම්මයකින් යුත් සෝනියා ගාන්ධි ඉන්දීය මහ මැතිවරණයේ අවසාන අදියර ළඟා වෙද්දී එසේ පැවසුවේ දෙමල ඊලාම් විමුක්ති කොටි සංවිධානය හෙවත් එල් . ටී . ටී . ඊ සංවිධානය විසින් 1991 දී තමිල්නාඩු ප්‍රාන්තයේ මදුරාසි අගනුවර ඉස්මත්තෙහි වූ මැතිවරණ ප්‍රචාරක රැලියකදී සිය සැමියා වූ එවක ඉන්දීය අගමැති රජීව් ගාන්ධි ඝාතනය කිරීමේ සිද්ධිය සිහිපත් කරමිනි .
ඉන්දියාවේ පාලන බලයේ සිටින දේශපාලන පක්ෂය ඇතුළු දේශපාලන පක්ෂ ගණනාවක් සෝනියා ගාන්ධි ට එරෙහිව නඟන ප්‍රධාන අඩුලුහුඬුතාව වනුයේ ඇගේ ඉතාලි ජන්මයයි .
” මේ රට වෙනුවෙන් ජීවත් වූ හා දිවිපිදූ පවුලකට අයිති වීමට ලැබීම මට හිමි වූ ඉහළම ගෞරවය බව මටත් මගේ පවුලටත් පහර දෙන අයට මා කියා සිටීමට කැමතියි “ යැයිද ඕ කියා සිටියාය .
” ඉන්දියාව පරිඝනක හා තාක්ෂණ යුගය කරා ගෙන ආවේ රජීව් ගාන්ධියි .
එහෙත් ඒ ශක්තිමත් පදනම් ව්‍යුහය පසුගිය පස් වසර තුළදී දැඩි ලෙස විනාශ කොට දමා තිබෙනවා ” යැයිද ඕ චෝදනා කළාය .
ස්ථාවර ආණ්ඩුවක්ද ? නැත හොත් අස්ථීර භාවයද ? ඕස්ට්‍රේලියා රජය අභිබවමින් කම්කරු පක්ෂය පෙරමුණේ - මත විමසුමකින් හෙළි වෙයි .
සිඩ්නිහිදී .
ඔස්ට්‍රේලියාවේ කොන්සර්වැටිව් රජය අභිබවමින් විපක්ෂ කම්කරු පක්ෂය පෙරමුණට පැමිණ ඇති බව සීමිත මත විමසුමකින් අනාවරණය වී තිබේ .
මේ අනුව විපක්ෂ කම්කරු පක්ෂ නායක ලතම් කොන්සර්වැටිව් රජයේ ජොන් හොවාඩ් තරමටම අගමැති ධූරයට සුදුසු බවද ප්‍රකාශ වී ඇත .
පුද්ගලයන් 1150 ක ගේ මත විමසුමක් යොදා ගනු ලැබූ මෙම සමීක්ෂණයේ දී අගමැති ධූරය සඳහා ඉකුත් දෙවසර තුළ හොවාඩ් කෙරෙහි පැවති ඒකාධිකාරය බිඳ යමින් ලතම් මතු වී තිබේ .
දෙසතියකට පෙර ලතම්ට හිමි වූ කැමැත්ත මෙවර 42 % දක්වා ඉහළ නැඟ ඇති අතර හොවාඩ් ගේ ජනප්‍රියත්වය 43 % ට පහල බැස ඇති බවත් මේ අනුව ලතම් සිටින්නේ 1 % ක් පහලින් බවත් ප්‍රකාශ වී තිබේ .
ලතම් පක්ෂ නායකත්වයට පත් වූයේ සිව් මසකට පෙරය .
එතැන් පටන් විපක්ෂ නායකයකු ලෙස ඔහුට දැඩි ප්‍රසාදයක් හිමි ව ඇති අතර පක්ෂයේ ජනප්‍රියත්වයද වර්ධනය වී තිබේ .
ඒ . එෆ් . පී 01 . බ්‍රසීලයේ සෝයා බෝංචි සහ වෙනත් ධාන්‍ය වර්ග අපනයනය කෙරෙන ප්‍රධාන වරාය වන ගිණිකොණ දිග පිහිටි පැරතගුවා වරායේ දියත් කර ඇති මහා වැඩ වර්ජනයට , අදට දින 5 ක් ගත වී තිබේ .
රට මධ්‍යයෙන් මෙම වරාය දක්වා දිවෙන මහා මාර්ගයේ , කිලෝ මීටර් 100 කටත් වඩා දිගින් යුක්තව සෝයා බෝංචි පැටවු ට්‍රක්රථ මෙසේ පෙළ ගස්වා ඇත්තේ වරායේ වර්ජනයට තවමත් විසඳුමක් නොමැති බැවිනි .
02 . තමන්ට රැකියා ලබා දෙන ලෙස ඉල්ලමින් , දකුණු ඉරාකයේ බස්රා නගරයේ ප්‍රචණ්ඩකාරි ක්‍රියාවල නිතර වූ ඉරාක ජාතිකයන් පිරිසක් , බ්‍රිතාන්‍ය සොල්දාදුවන් වෙත පෙට්‍රල් බෝම්බ දමා ගැසුහ .
ගිනි දැල් වලට මැදි වූ භටයෝ 13 දෙනකු පිලිස්සුම් තුවාල සහිතව රෝහල් ගත කර ඇති අතර , ඔවුන් සමහරකුගේ තත්ත්වය බරපතල බැව් ප්‍රකාශ වී තිබේ .
03 . තායිලන්තයේ මධ්‍යම බැංකොක් හි පැල්පත් වාසී කාන්තාවක වන 50 හැවිරිදි කායි පොත්සොන්ග්සී සිය මුණුබුරා සමග මේ පසු වන්නේ අලුතින් තමන්ට හිමි වූ නිවෙස ඉදිරිපසයි .
දැනට කෝටි 50 ද ඉක්මවා ඇති ලෝක පැල්පත් ජනගහනය , ක්‍රි . ව . 2030 වන විට දෙගුණ PUNCැයි එක්සත් ජාතීන්ගේ සංවිධානය ගණන් බලා තිබේ .
සීග්‍ර ජනගහන වර්ධනය සහ නාගරීකරණය පැල්පත් ජනගහනය ඉහළ යාමේ මූලික සාධක බවට පත් වී තිබේ .
04 . පෙරේදා අලුයම ඊශ්‍රායල් ගුවන් ප්‍රහාරයකින් ඝාතනය කෙරුණු හමාස් නායක ෂීක් අහමඩ් යසින් ගේ මෘත දේහය රැගත් දෙණ පලස්තීනුවන් විසින් ඔසවා ගෙන යන සැටිය මේ .
ඔහුගේ අවමඟුල් පෙරහැරට පලස්තීනුවෝ දස දහස් ගණනක් සහභාගි වූහ .
05 . ස්පාඤ්ඤයේ මැඩ්රීඩ් අගනගරයේ අටෝචි දුම්රියපොළේදී පුද්ගලයකු මෙසේ ඉටි පහන් දල්වන්නේ ඉකුත් 11 දා බෝම්බ ප්‍රහාරවලියකින් මිය ගිය 202 දෙනා අනුස්මරණය කරනු පිණිසය .
06 . ඉකුත් සති අන්ත ජනාධිපතිවරණයේ ඡන්ද ගණනය යළි සිදු කළ යුතු බව ඉල්ලමින් විපක්ෂ කුවෝමින්ටාන් පක්ෂ ආධාරකරුවන් ජනාධිපති මැදුර අබියස වාඩිලා ගෙන ඇත .
ඔවුන්ගේ ඉල්ලීම ඉටු වන තුරු එතැනින් ඉවත් නොවන බව ඔවුහු කියති .
මෙසේ ඔවුන් එහි රැඳී සිටි තෙවැනි දිනය වූ ඊයේ මවක හා ඇගේ බිළිඳු පුතු විරෝධතාවට එක් වූ අවස්ථාවයි මේ .
හමාස් නායකයාගේ ඝාතනයට අමෙරිකාවෙන් පලි ගන්නවා .
අල් - කයිඩා සම්බන්ධ අල් - මසාරි සේනාංකය කියයි .
ඩුබායි හි දී ඊශ්‍රායලයෙන් හමාස් නායක ෂික් - අහමඩ් යසින් ඝාතනය වීම සම්බන්ධයෙන් අමෙරිකාව හා ඔවුන්ගේ හිතෛෂී රට වලින් පලිගන්නා‍ බවට අල් කයිඩා සබඳතා ඇති “ අබු - හාෆ්ස් - අල් - මසාරි සේනාංකය ” සපථ කොට තිබේ .
ඉස්ලාමීය වෙබ් අඩවියක ප්‍රකාශයට පත් නිවේදනයකින් මේ බව දක්වා ඇත .
” ෂික් යසින්ගේ ලේ නිරපරාදේ නොහැලුණු බව දක්වමින් යුගයේ කෘර ආඥපතියා වන අමෙරිකාව හා ඔවුන්ගේ හිතෛෂීන්ගෙන් පලිගන්නා ලෙස එම සංවිධානය සිය සාමාජිකත්වයෙන් ඉල්ලා ඇත .
අල් අන්සාර් ෆෝරම් නම් වෙබ් අඩවියෙහි අදාළ නිවේදනය පල විය .
ඉස්ලාම් මෙමෝ නම් තවත් වෙබ් අඩවියකද මෙම ප්‍රකාශනය දැක්වුණු අතර ඊමේල් මගින් ලත් මෙම ප්‍රකාශනය අරාබි මාධ්‍ය කීපයක් වෙත යොමු කළ බව ඔවුන් කියා තිබේ .
ඔසාමා බින් ලාඩන් ගේ අල් - කයිඩා ජාලය සමග සම්බන්ධකම් ඇති මුල් කණ්ඩායම ස්පාඤ්ඤ බෝම්බ සිද්ධියේ වගකීමද බාර ගෙන තිබේ .
පලස්තීන සටන් කරුවන්ට විශේෂයෙන් හමාස් හා ජිහාඩ් අනුගාමිකයන්ට අප කියන්නේ ඔබේ සැබෑ සතුරා යුගයේ කෘර ආඥාදායකයා වන අමෙරිකාව බවයි .
අප එසේ කියන්නේ ෂික් යසින් මරා දැමුණේ අමෙරිකානු මුදල් , අවි ආයුධ හා දේශපාලන හා මාධ්‍ය සහාය ඇතිව බැවිනුයි එම නිවේදනයේ දැක්වේ .
මේ ආඥාපතියාට , යුදෙව්වාදී කුරුස යුද්ධයේ සර්පයාට එක්ව පහර දෙමු .
ලොව හැම බිම් අඟලකම යුදෙව්වෝ සිටිති .
පලස්තීනයේ යුදෙව්වන්ට මුදලින් හා මාධ්‍යයෙන් සහාය දක්වන්නේ ඔවුන්ය ” යනුවෙන්ද එහි සදහන්ය .
යසින් ඝාතනය සඳහා අමෙරිකානු අනුමැතිය ලත් බවට හමාස් සංවිධානයෙන් කැරෙන ප්‍රකාශය අමෙරිකාව ප්‍රතික්ෂේප කර තිබේ .
රොයිටර් .
ද්විලිංගිකත්වය සිර දඬුවමට හරස් වෙලා මොන්ටෙගෝවේහි දී මරිජුවානා කි .
ග්‍රෑ . 16 ක් රැගෙන ජැමෙයිකාවෙන් පිටවීමට තැත් කිරීමේදී අත්අඩංගුවට ගත් බ්‍රිතාන්‍ය ජාතික මත්ද්‍රව්‍ය ජාවාරම්‍කරුවෙකු ද්විලිංගිකයකු බව ප්‍රකාශ වීමෙන් සිරදඬුවම් ලබා දීම වැලකී තිබේ .
ලන්ඩන් වාසී , දහඅට හැවිරිදි ජොනාතන් ෆෙදර්ස්ටෝන් නම් ඔහු , විදේශ ගමන් බලපත්‍රයට අනුව පිරිමියෙකු ලෙස සැලකුණ ද ඔහුගේ නීතිවේදියා ඔහු නීතිමය වශයෙන් මෙන් ම භෞතික වශයෙන් ද කාන්තාවක බැවින් පිළිසිඳ ගැනීමට ලක් විය හැකි සේම සාමාන්‍ය කාන්තා ජෛව ක්‍රියාකාරකයන්ට ගොදුරු විය හැකි බව පෙන්වා දෙන ලදී .
ලිංගිකව මෙන්ම ශාරිරිකවද , ෆෙදර්ස්ටොන් ස්ත්‍රි පුරුෂ ලක්ෂණ පහළ කරන බවත් ජැමෙයිකානු දණ්ඩ නීතියේ එවැන්නක් පිළිබඳ සැලසුම් ඉදිරිපත්ව නැති බවත් පෙන්වා දුන් නීතිවේදියා ඒ අනුව මේ තැනැත්තාට සිර දඬුවම් ලබා දිය නොහැකි බවට තර්ක කළේය .
නඩුකාරවරයාද වික්ෂිප්ත විය .
අවසානයේ ඔහු ෆෙදර්ස්ටෝන්ට හයමසක අත් හිටවූ සිර දඬුවමක් සහිතව ඩොලර් 4800 ක දඩයක් නියම කළේය .
ඒ . එෆ් . පී . ' වීසා ' නොලැබීමේ සොවින් තට්ටු 16 කින් බිමට පනී .
සියෝලයේදී අමෙරිකානු ' වීසා ' ලැබීම ප්‍රතික්ෂේප වූ ද . කොරියානුවෙකු එරට අමෙරිකානු තානාපති කාර්යාලයට යාබද සොළොස් මහල් ගොඩනැගිල්ලක් මුදුනේ සිට පෙරේදා බිමට පැන්නේය .
ඔහු 29 හැවිරිදි ලී ජින් සුන්ය .
සිය යට ඇඳුමට සීමා කොට සෙසු ඇඳුම් උනා දැමූ ඔහු ද .
කොරියානු ප්‍රවෘත්ති අමාත්‍යාංශ ගොඩනැගිල්ල මුදුනටම නැග බිමට පැනීමට පෙර සිව් පැයක් එහි ගත කළේය .
ඔහු බිමට පනින අවස්ථාව වන විට පොලිසිය පිම්බිය හැකි මෙට්ට බිම එළා තිබිණ .
මෙට්ට මතට වැටි පදික වේදිකාවට විසිවීමෙන් සුළු තුවාල ලත් ඔහු රෝහල් ගත කෙරිණි .
රොයිටර් චීන ආරක්ෂක ඇමති අසල්වැසි රට වල සංචාරයක .
බීජිංහිදීය .
කලාපීය ආරක්ෂක තත්ත්වය පිළිබඳව සාකච්ඡා පැවැත්වීම සඳහා චීන ආරක්ෂක ඇමති කාඕ ගැන්ඩුවාන් ඊයේ ඉන්දීය පාකිස්තාන සහ තායිලන්ත සංචාරයක් ඇරැඹීය .
චීනයේ මධ්‍යම හමුදා කොමිසමේ උප සභාපති වරයාද වන කාඕ , පවසන්නේ , සිය විදේශ සංචාරයේ අරමුණ , අසල්වැසි රටවල් හා සාමකාමී , දේශපාලන හා ආරක්ෂක සබඳතා තර කර ගැනීමට ප්‍රයත්න දැරීම බවයි .
සියලුම ආසියාතික රටවල් සමඟ සාමකාමී සහ සුහද වාතාවරණයක් ගොඩ නගා ගැනීමට ක්‍රියා කිරීම චීනයේ අරමුණ බව ද කාඕ තවදුරටත් ප්‍රකාශ කර තිබේ .
ඒ . එෆ් . පී . යාසීන් ඝාතනය ලෝක නායකයෝ හෙලා දකිති .
හමාස් නායක ෂීන් යසින් ඝාතනය යුරෝපා සංගමය ඇතුළු ලෝකයේ සෙසු රට වල හෙලා දැක්මට ලක්ව තිබේ .
ඊශ්‍රායලය සාම ක්‍රියාවලිය මිහිදන් කර ඇති සැටියක් පෙනෙන බවට ඔවුන් අනතුරු ඇඟවීමක් ද කර ඇත .
යසින් ඝාතනය මතින් කලාපය පුරා ප්‍රචණ්ඩ ක්‍රියා රැල්ලක් මතු විය හැකි බැවින් දෙපාර්ශවයම ඊට යොමු වීමෙන් වැලකී සිටිය යුතු බවද ඔවුන් කියා තිබේ .
අරාබි රටවල් සියල්ලම පාහේ මේ නිහීන ඝාතනය හෙළා දැක ඇත .
මෙම ඝාතනය ඊශ්‍රායල - පලස්තීන ගැටුම උග්‍ර කරනු ඇති බවට යුරෝපා සංගම් හා ආසියානු නායකයින් අනතුරු ඇඟවීමක්ද කර ඇත .
යසින් ඝාතනය සමග සෙසු සියලු ප්‍රචණ්ඩ ක්‍රියා ද හෙළා දකින බව ප්‍රංශ ජනාධිපති ජේකස් චිරාක් පවසා ඇති අතර බ්‍රිතාන්‍ය විදේශ ඇමති ජැක් ස්ට්‍රෝ පවසා ඇත්තේ , ත්‍රස්තවාදයෙන් සුරැකීමට පියවර ගැන්මේ අයිතියක් ඊශ්‍රායලයට ඇතත් මෙවන් නීති විරෝධී ඝාතන වල යෙදීම මුළුමනින් ම හෙළා දකින බවය .
ජර්මන් විදේශ ඇමති ජොස්කා ෆිෂර්ද මෙවන් ඝාතන නොපිළිගත හැකි අතර ජර්මනිය දැඩි අවධානයෙන් පසු වන බව ද කීවේය .
රුසියාව ද යසින් ඝාතනය මැද පෙරදිග ප්‍රචණ්ඩකාරිත්වය උග්‍ර වීමට තුඩුදිය හැකි බව පෙන්වා දෙමින් දෙපාර්ශවය යළි සාම මගට එළඹෙන සාකච්ඡා ඇරඹිය යුතු බව කියා ඇත .
ජිනිවා හි මානව හිමිකම් කොමිසමෙන් පවසා ඇත්තේ ඊශ්‍රාලයට ත්‍රස්තවාදයෙන් වැලකීමේ පියවර ගත හැකි බව සත්‍යයක් නමුදු එය නීතිමය සීමාවක් යටතේ පමණක් ගත යුතු බවය .
ඊශ්‍රායලය සමග සබඳතා පවත්වන ඊජිප්තුව හා ජෝර්දානය ද මෙම නිහීන ප්‍රහාරය හෙළා දැක ඇති අතර එය මැද පෙරදිග සාම ප්‍රයත්නය අඩාල කරන්නක් බව පෙන්වා දී තිබේ .
සවුදි අරාබිය ද මෙම සාපරාධී ක්‍රියාව පැහැදිලිවම හෙළා දකින බව කියා ඇත්තේ එය සියලු අන්තර්ජාතික හා මානුෂික නියාම ධර්මයන්ට පටහැනි බව පෙන්වා දෙමිනි .
ඒ . එෆ් . පී . ත්‍රස්තවාදයෙන් ආරක්ෂා වීමේ අයිතිය ඊශ්‍රායලයට තිබෙනවා - අමෙරිකාව වොෂින්ටනයේ දී ලොව සෙසු රටවල් මෙන් හමාස් නායකයාගේ ඝාතනය හෙළා දැක්මට පෙළඹි නැති අමෙරිකාව ඒ පිළිබඳ වැඩිමනක් යමක් කීමට නැති බව පවසන අතරම ත්‍රස්තවාදී කණ්ඩායම් වලින් ආරක්ෂා වීම සඳහා පියවර ගැන්මේ අයිතියක් ඊශ්‍රායලය සතුව ඇති බව කියා තිබේ .
ඝාතන සිද්ධියෙන් පසු කලාපීය සාමය සුරැකීමට ආයාචනා කරන අමෙරිකාව ත්‍රස්ත සංවිධාන මැඩලීමට පියවර ගන්නා ලෙස පලස්තීන අධිකාරියෙන් ඉල්ලා ඇත .
ඊශ්‍රායල් අගමැති ෂැරොන්ගේ අනුමැතියෙන් සිදු වූ බව පැවසෙන යසින් ඝාතනය පිළිබඳව අමෙරිකාව දැනුවත් කර තිබූ බවට ඇති ප්‍රකාශ ද අමෙරිකාවෙන් ප්‍රතික්ෂේප විය .
අවමඟුල් උලෙළ වීරයන්ගේ සුසාන භූමියේ දී .
ගාසාහිදී ඊශ්‍රායල් හෙලිකොප්ටර් ප්‍රහාරයෙන් ඝාතනය වුණු ෂික් හමිඩ් යසින් ගේ අවමඟුල පෙරේදා ගාසා නගරයේ ෂික් රද්වාන් ප්‍රදේශයේ වීරයින්ගේ සුසාන භූමියේ දී පැවැත්විණි .
200 , 000 පමණ පලස්තිනුවන් පිරිසක් අවමඟුල් පෙරහැරේ ගමන් කළ අතර ඔවුන් වැලපෙමින් ගමන් කරනු දක්නට ලැබිණ .
ගාසා වැසියන්ගේ මතකයට අනුව මෙය අවමඟුලකට එක් වූ විශාලම ජනගංගාවයි .
පෙරේදා අලුයම ඊශ්‍රායල් ප්‍රහාරක හෙලිකොප්ටර් යානා මගින් එල්ල කළ රොකට් වෙඩි ප්‍රහාර තුනකින් යසින් ඇතුළු තවත් හත් දෙනෙක් ඝාතන වූහ .
හමාස් සන්නද්ධ අංශය , මුහුණු ආවරණය කර ගත් සටන්කාමීන් , අල් ෆටා අනුගාමිකයන් ඇතුළු ජනගඟක් අවමඟුල් පෙරහැරට එක්ව තිබිණ .
කොළපැහැ හමාස් ධජයෙන් හා යසින් ගේ පෝස්ටර් වලින් පෙරහැර සමන්විත වු අතර මග දෙපස වහලවල් මත පවා ජනයා රොක්ව සිටියහ .
මෙම සිද්ධියට සතියකට පෙර රොයිටර් වාර්තාකරු හමු වු අවස්ථාවේ " හමාස් නායකයකු ඝාතනය කෙරුණු විට තවත් නායකයින් සිය ගණනක් මතු වනු ඇතැයි " යසින් කියා තිබිණ .
අවමඟුල් පෙරහැර ඇදීයද්දී බොහෝ දෙනකු ඔහුගේ දෙණට අත ගැසීමට උත්සාහ ගන්නා සැටි දක්නට ලැබිණ .
පෙරහැර තුළින් ඊශ්‍රායලයෙන් පලිගන්නා බවට නැගුණු හඬ ගුවනට එක් විණ .
රොයිටර් මලයාසියානු මහ මැතිවරණය .
ආසන 219 න් 198 ක්ම බදාවිට .
කුවාලාලම්පූර්හිදිය .
පසුගිය ඉරිදා පැවැති මලයාසියානු මහා මැතිවරණයේ අවසන් ඡන්ද ගණන් කිරීම , නිමාවට පත් වී ඇති අතර පාර්ලිමේන්තු ආසන 219 න් 198 ක් හිමි කර ගනිමින් , පාලක ජාතික පෙරමුණ , විශිෂ්ට ජයග්‍රහණයක් ලබා ගෙන තිබේ .
මලයාසියාවේ නව නිල විරුද්ධ පක්ෂය වන චීනය මූලස්ථානය කර ගත් ප්‍රජාතන්ත්‍රවාදී ක්‍රියාකාරී පක්ෂය , ආසන 12 ක් දිනා ගෙන ඇති අතර , පැරණි නිල විරුද්ධ පක්ෂය සේ සැළකෙන ඉස්ලාමීය පක්ෂයට හිමි වී ඇත්තේ ආසන 7 ක් පමණ .
මේ අනුව , අගමැති අබ්දුල්ලා අහමඩ් බදාවිගේ මූලිකත්වයෙන් යුත් මලයාසියානු ජාතික පෙරමුණ ප්‍රාන්ත රාජ්‍ය 12 කම බලය හිමි කර ගන්නට සමත් වී තිබේ .
ඒ . එෆ් . පී . සටන් නතර කිරීමට වහා පියවර ගන්න .
එ . ජා . මහලේකම් නේපාලයෙන් ඉල්ලයි .
එ . ජා . සංවිධානයේදී නේපාල රජය හා කැරලිකරුවන් අතර දරුණු සටන් ඇවිලී යාමෙන් පසු සටන් නතර කිරීම සඳහා වහා පියවර ගන්නා ලෙස එ . ජා . මහ ලේකම් කොෆී අන්නන් දෙපාර්ශවයෙන්ම ඉල්ලා තිබේ .
ඉකුත් සති අන්තයේ ඇති වූ දරුණු ගැටුමකින් කැරලිකරුවන් 500 ක් පමණ ඝාතනය වූ බව හමුදාව පවසතත් තම පාර්ශවයෙන් ඝාතනය වී ඇත්තේ 40 ක් පමණක් බව මාඕවාදීහු කියති .
මේ අතර තම පාර්ශවය රජයේ හමුදා සෙබළුන් 150 ක් පමණ ඝාතනය කළ බව ඔවුන් පවසා ඇති මුත් රජයෙන් ප්‍රකාශ වී ඇත්තේ පොලිස් හා හමුදා භටයින් 28 ක් සමඟ සාමාන්‍ය වැසියන් සිව් දෙනකු පමණක් මිය ගිය බවය .
නේපාල ප්‍රශ්නයට යුදමය විසඳුමක් නැති බව අදහන කොෆී අන්නන් දෙපාර්ශවයම සටන් නවතා සාකච්ඡා මඟට අවතීර්ණ විය යුතු බව කියා ඇත .
මෑතදී ගැටුම් උග්‍ර වීම ගැන කණස්සල්ල පල කරන ඔහු අර්බුදය විසඳා ගැන්මට සහාය වීමට කැමැත්ත ද පල කර තිබේ .
ඒ . එෆ් . පී පලි ගන්නා බවට පලස්තීනුවෝ සපථ කරති .
ගාසාහිදී හමාස් නායක අහමඩ් යසින් ඝාතනය ලොව පුරා ආරක්ෂක තත්ත්වය පිළිබඳ බියක් ජනිත කොට ඇති අතර පලස්තීනුවන් ගේ පලිගැනීම් පිළිබඳ තර්ජනයක් මතු කිරීමට තුඩු දී තිබේ .
අංශබාගයෙන් රෝද පුටුවට සීමා වූ ජීවිතයක් ගත කළ 67 හැවිරිදි යසින් ඝාතනය සම්බන්ධයෙන් පෙර නොවූ විරූ දරුණු ස්වරූපයකින් පලිගැනීමේ යෙදෙන බව හමාස් සංවිධානය ප්‍රකාශ කොට තිබේ .
” දැන් සටන විවෘතයි .
ඔවුන් හා අප අතර සටන විවෘතයි ” .
හමාස් දේශපාලන අංශයේ නායක අබ්දුල් අසිස් අල් රන්ටිසි කීවේය .
යසර් අරපත්ගේ අල්ෆටා සංවිධානයේ කොටසක් වන අල් – අක්සා වීර සේනාංකය ද “ යුදෙව් වාදීනට එරෙහිව යුද්ධය ! යුද්ධය ! යුද්ධය ! දේව කැමැත්තෙන් පැය ගණනක් තුළදී ප්‍රතිචාරයන් දැක්වෙනු ඇත යනුවෙන් සඳහන් කර තිබේ .
රොයිටර් මාඕවාදීන් නගරයකට කඩා පනිති : පැය දොළහක් සටන් : නේපාල හමුදා කරළිකරුවන් 500 මරා දමති .
රාජ්‍ය ඉලක්ක වලට පහර දෙන බව මාඕවාදීහු සපථ කරති .
කත්මන්දු හිදී නේපාල හමුදා පෙරේදා එකම ස්ථානයකදී මාඕවාදී කැරලිකරුවන් 500 ක් පමණ ඝාතනය කළහ .
දොලොස් පැයක් තිස්සේ පැවති සටන 1996 මාඕවාදී කරැල්ල ඇරඹීමෙන් පසු ඇති වූ දරුණුම ගැටුම ලෙස සැලකේ .
සිද්ධියේදී කත්මන්දු අගනුවරින් කි . මි . 300 ක් දුරින් පිහිටි බෙනි නගරයට පෙරේදා මධ්‍යම රාත්‍රියේ මාඕවාදී කණ්ඩායම් තුනක් එකවිට පහර දී තිබේ .
ඒ අනුව එහි රාජ්‍ය බැංකුවකට බන්ධනාගාරයකට හා පරිපාලන ගොඩනැගිල්ලකට ඔවුහු එකවිටම කඩා වැදුණා .
රාජ්‍ය බැංකුව කොල්ල කෑමට ලක් විය .
නගර බන්ධනාගාරයට කඩා වැදී සිරකරුවන් ගණනාවක් මුදා ගැන්මද සිදු කර ඇත .
රාජ්‍ය ගොඩනැගිල්ලට බෝම්බ ප්‍රහාර එල්ල විය .
මෙම නගරය ඔවුන්ගේ බල ප්‍රදේශයක් තුළ පිහිටි අතර ප්‍රහාරයේදී ඔවුන් මවිතයට පත් කරමින් රජයේ හමුදාවෙන් ප්‍රතිප්‍රහාර එල්ල වන්නට විය .
දුෂ්කර ප්‍රදේශයක් වූයෙන් රාත්‍රියේ සරණ හෙලිකොප්ටර් යානා ද ප්‍රහාරයට එක් විය .
මෙම ස්ථානය ඈත දුර බැහැරක පිහිටියෙන් සන්නිවේදනය බෙහෙවින් දුර්වලව තිබේ .
එහෙත් හමුදා ප්‍රහාරයෙන් 500 ක් පමණ මිය ගොස් තවත් 200 ක් පමණ තුවාල ලබන්නට ඇතැයි සැලකේ .
මිය ගිය වුන් ඔසවා ගෙන කරළිකරුවන් පසු බැස ගිය බව ප්‍රකාශිතය .
සිද්ධියේදී හමුදා සෙබලු හා පොලිසියේ 18 දෙනෙකු මිය ගොස් ඇත .
මධ්‍යම රාත්‍රීයේ සිට ඉරිදා දහවල් වන තුරු සටන පැවතිණ .
මේ අතර කත්මන්දු නගරයට සමීප ගුවන් තොටුපොළකට ද මාඕ කණ්ඩායමක් පහර දී තිබේ .
මෙහිදී ගුවන්පාලක කුළුණ හා ධාවන පථය හානියට පත්ව ඇතැයි පැවසේ .
නේපාල රූපවාහිනියෙන් බෙනි නගර ප්‍රදේශයේ වනගහනය තුළින් හා ගොඩනැගිලි මතින් දුම් නැගෙන අයුරු දක්වා ඇත .
බෙනි නගර විදී පුරා නොපිපිරුණු බෝම්බ විසිරි පැවති බව ද කියැවේ .
ප්‍රදේශයේ පුද්ගලයන් 30 දෙනෙකු පමණ ආගිය අතක් නැති බවද සඳහන් ය .
ඒ අතර දිස්ත්‍රික් අධිකාරිවරයා ද වේ .
මේ අතර රාජ්‍ය ඉලක්කයන්ට තවදුරටත් පහර දෙන බවට මාඕවාදීන් සපථ කර ඇත .
දේශපාලන විසඳුමක ප්‍රගතියක් දැක්වෙන තුරු පහර දෙන බවද ඔවුන් කියා ඇත .
ඔවුන් බෙනි නගරයට ඇතුලු වන පාලමක් ද පුපුරුවා තිබේ .
නගර පාලකයා ඔවුන්ගේ අත්අඩංගුවේ පසු වන බව ප්‍රකාශ කර ඇත .
රොයිටර් ඒ . එෆ් . පී . ඇෆ්ගන් ගුවන් සේවා ඇමැති ඝාතනයේ චුදිත පළා යයි .
කාබුල්හිදී ඇෆ්ගනිස්තානයේ සිවිල් ගුවන් සේවා ඇමති මිර්වායිස් සාදික් ඝාතනය කළ බවට චෝදනා එල්ල වී ඇති රජයේ හමුදා අණ දෙන නිලධාරියා ප්‍රදේශයෙන් පලා ගොස් ඇතැයි පැවසේ .
ප්‍රබල පළාත් ආණ්ඩුකාරවරයකු වන ඉස්මයිල් ඛාන්ගේ පුත්‍රයකු වූ ඇමතිවරයා ඝාතනය වී ඇත්තේ ඉස්මයිල් ඛාන්ගේ පිරිස් හා ජනාධිපති කර්සායි විසින් පත් කළ අණ දෙන නිලධාරි සහීර් නයේබ්සාදාගේ භට පිරිස් අතර ඇති වූ ගැටම් වලදීය .
දැන් මේ ගැටුම් නිම වී ඇතත් ඇමති මිර්වායිස් සිදික් ගේ රථයට පෙරේදා දහවල් රොකට් ප්‍රහාරයක් එල්ල වීමෙන් ඔහු ඝාතනයට ලක් විණි .
නයේබ්සාදා සමඟ ඔහුගේ සහායක භට පිරිස් ප්‍රදේශයෙන් පලා ගොස් ඇත .
ඛාන්ගේ සහායකයින් 10 දෙනෙකු පමණ ඝාතනය වී ඇති බව ප්‍රකාශිත අතර නයෝබ්සාදාගෙන් ලැබුණු තොරතුරු වලට අනුව දෙපාර්ශවයෙන් ම 100 ක් පමණ මිය ගොස් තිබේ .
මේ ගැටුම රාජ්‍ය හිතවාදි කොටස් අතර ඇති වුණු දරුණුම ගැටුමක් ලෙස සැලකේ .
රොයිටර් ආසියානු කළු කඩයෙන් අල් - කයිඩාව න්‍යෂ්ටික අවි අරන් ඔසාමාගේ චරිතාපදාන රචික ඕස්ට්‍රේලියා ගුවන් විදුලියට කියයි සිඩ්නිහිදී ' අල්කයිඩා ' සංවිධානය මධ්‍ය ආසියානු කළුකඩ වෙළෙඳ පොලෙන් බ්‍රිෆ් කේස් වල අඩංගු න්‍යෂ්ටික බෝම්බ මිල දී ගෙන ඇති බව එහි දෙවැනි නායක අයිමන් අල් සවාරි පවසා ඇතැයි ඔසාමා බින් ලාඩන් චරිතය සකසන පකිස්තාන මාධ්‍යවේදී හමීඩ් මිර් ඔස්ට්‍රේලියානු ගුවන් විදුලියට ප්‍රකාශ කර තිබේ .
2001 දී ඔහු ඔසාමා බින්ලාඩන් හා සවාරි සමග සම්මුඛ සාකච්ඡාවක් පවත්වද්දි සවාරි මේ බව කියා ඇත .
ඔවුන් සතුව න්‍යෂ්ටික අවි ඇත්දැයි කළ විමසුමකදී , සවාරි ඊට පිළිතුරු දී ඇත්තේ සිනාවක් මුවට නගා ගනිමිනි .
' මීර් මහත්තයෝ , ඩොලර් මිලියන 30 ක් රැගෙන මධ්‍ය ආසියානු කළුකඩ වෙළෙඳ පොලට ගියොත් ගර්හිත සෝවියට් විද්‍යාඥයකු මුණ ගැසී ඕනෑම තරම් න්‍යෂ්ටික බෝම්බ ලබා ගත හැකි යැයි ' ඔහු කියා ඇත .
ඒ අනුව අල් - කයිඩා සංවිධානයද එවන් බ්‍රිෆ් කේස් න්‍යෂ්ටික බෝම්බ කීපයක් මිල දී ගෙන ඇතැයි සවාරි කියා තිබේ .
රොයිටර් තායිවානයේ ජනාධිපතිවරණය යළි ඡන්ද ගණනයට බහුතරයකගේ අනුමැතිය .
තායිපේහිදී , තායිවානයේ ජනාධිපති චෙන් - ෂියු බිසන්ගේ ආන්තික ජයග්‍රහණය හමුවේ යළි ඡන්ද ගණනයක් කළ යුතු යැයි පරාජිත ජනාධිපති අපේක්ෂක ලියන් චෙන් කළ ඉල්ලීමට අනුව තායිවාන මහාධිකරණය ඒ පිළිබඳව තීන්දුවක් ගැනීම සඳහා ත්‍රිපුද්ගල විනිසුරු මඩුල්ලක් පත් කර තිබේ .
ලියන් චාන්ගේ මෙම ඉල්ලීම තායිවානයේ බහුතර ජනතාවක් විසින් ද අනුමත කර ඇති බව සීමිත මත විමසුමකින් අනාවරණය වී ඇත .
යළි ඡන්ද ගණනය පිළිබඳ තීන්දුවක් ගැන්මට අධිකරණ විනිසුරු මඩුල්ලක් පත් කළ ද එවැන්නක් යළි සිදු වනු ඇතැයි කිව නොහැකි නමුත් තීන්දුවක් ප්‍රකාශයට පත් කිරීම කඩිනමින් කළ නොහැක්කක් වන අතර ඒ සඳහා හය මසක කාලයක් වත් වැය වනු ඇතැයි ප්‍රකාශ වී ඇත .
එහෙත් අධිකරණ විභාගය සාධාරණව විවෘතව හා ස්වාධීනව සිදු කරන බව කියා ඇත .
මේ අතර ' චයිනාටයිම්ස් ' නම් පුවත්පත පුද්ගලයන් 1116 දෙනෙකු සම්බන්ධ කර ගනිමින් සිදු කළ මත විමසුමේදි මැතිවරණ ප්‍රතිඵලය සම්බන්ධයෙන් යළි ඡන්ද ගණන් කිරීමක් සිදු කළ යුතු බව 45 % ක් ම අනුමත කර ඇත .
ඊට එරෙහිව ඇත්තේ 35 % ක් පමණි .
සීමිත මත විමසුම සිදු කළ පුවත්පත මධ්‍යස්ථ පුවත්පතක් ලෙස සැලකේ .
චොන් - ෂියු - බියන් ගේ ජයග්‍රහණයට තුඩු දුන් අබිරහස් වෙඩි තැබීම ගැන ද අපක්ෂපාති පරීක්ෂණයක් පැවැත්විය යුතු බව ලියන්චාන් කියා ඇත .
එම වෙඩි තැබීම මැතිවරණයේ වාසිය ලබනු පිණිස කළ සැලසුමක් බව ඔහුගේ මතයයි .
රොයිටර් රාහුල් ගාන්ධි ඉන්දිය මැතිවරණයට නවදිල්ලියේදී නේරු - ගාන්ධි වංශයේ නව පරපුර හොබවමින් රාහුල් ගාන්ධි මෙවර ඉන්දිය මහ මැතිවරණයට ඉදිරිපත් වන බව ප්‍රකාශ වී තිබේ .
ඔහු ඝාතනය වුණු අගමැති රජිව් ගාන්ධිගේ හා වත්මන් විපක්ෂ නායිකා සෝනියා ගාන්ධිගේ පුතුය .
සෝනියා ගාන්ධිට අයත් ' අමෙති ' අසුන සඳහා තරග කරන 34 හැවිරිදි රාහුල් ගාන්ධි , පරිගණක විද්‍යාඥයකු වන අතර ජීවිතයේ වැඩිකලක් විදේශගතව සිටියෙකි .
පුතුට සිය අසුන තරග කිරීමට ඉඩදී 57 හැවිරිදි සෝනියා ' රයේ බරේලි ' නම් තවත් සම්ප්‍රදායික අසුනක් තරග කරන බව පැවසී තිබේ .
රාහුල්ගේ සොයුරිය - ප්‍රියංකා මැතිවරණයට ඉදිපත් වන්නේ ද යන්න තවම තීන්දු කර නැත .
එවැනි තීරණයකට එළඹිය හොත් නිසි අවස්ථාවේ එය අනාවරණය කෙරෙනු ඇති බව කොංග්‍රස් පක්ෂයෙන් පැවසී තිබේ .
ස්වරූපයෙන් රජිව් ගාන්ධිට බෙහෙවින් සමාන රාහුල් මැතිවරණයට එක් වීම කොංග්‍රසයේ ජයග්‍රහණය විශාල පිටුවහලක් නොවනු ඇති නමුත් සෝනියාගේ ඉතාලි ජන්මය සම්බන්ධයෙන් පාලක වී .
ජේ . පී . ය නගන විරෝධය ජයගැන්ම ඔහු ඉදිරිපත් කිරීමේ අභිප්‍රාය විය හැකි බව සමහරු කියති .
ඒ . එෆ් . පී . මැලේසියා අගමැතිට විශිෂ්ට ජයක් .
පාලන ප්‍රතිසංවිධානයකට ජන වරමක් ක්වාලාලම්පූරයේදී මැලේසියාවේ පාර්ලිමේන්තු හා පළාත් මැතිවරණ පෙරේදා පැවති අතර මැලේසියානු අගමැති අබ්දුල්ලා අහමඩ් බදාවිගේ එක්සත් මැලේ ජාතික සංවිධානය ප්‍රමුඛ බහු වාර්ගික සන්ධානය ඉන් විශිෂ්ට ජයග්‍රහණයක් අත්පත් කර ගත්තේය .
මූලධර්මවාදී ඉස්ලාමීය විපක්ෂය ( ඉස්ලාම් සි - මැලේසියා පක්ෂය ) පරදවමින් ලත් මේ ජයග්‍රහණය මැලේසියානු පාලනයේ සංශෝධනයක් උදෙසා දෙන ලද ජන වරමක් ලෙස සැලකේ .
ඉකුත් ඔක්තෝබරයේ මහතීර් මොහමඩ්ගෙන් පසු අගමැති ධූරය ලබා ගත් අබ්දුල්ලා , ඔහුගේ පක්ෂය මනා පාලනයකට යටත් කරනු ඇතැයි පැවසී තිබේ .
සිය නව කැබිනට්ටුවට අලුත් මූණු කීපයක් ම එක් කර ගන්නා බව ඔහු කියා ඇත .
ඔහුගේ බහු වාර්ගික බැරිසන් සභාගය 2 / 3 ක බහුතරයකටත් වැඩි ආසන ගණනක් දිනා ගෙන ඇත .
එනිසා ඕනෑම නීතියක් , පනතක් සම්මත කර ගැනීම පහසු වනු ඇතැයි පැවසී තිබේ .
පාර්ලිමේන්තු ආසන වලින් 90 % ක්ම ඔවුන් ලබා ගෙන ඇත .
තවත් ප්‍රතිඵල නිකුත් වීමට ඇත්තේ අතලොස්සක පමණි .
මේ පාර්ලිමේන්තු ජයග්‍රහණය සමඟ අත්වැල් බැඳ ගනිමින් පළාත් සභා 13 න් 12 කම බලයද ඔවුනට හිමි වී තිබේ .
ඉස්ලාම් ධර්මය දිරි ගන්වනු ලබන අතර සෙසු ආගම් වලට නිසි ගෞරවය ලබා දෙන බව අබ්දුල්ලා කියා ඇත .
රොයිටර් .
ඊශ්‍රායල ගුවන් ප්‍රහාරයකින් හමාස් සංවිධාන නිර්මාතෘ මරුට .
ගාසාතීරයේදී පලස්තීන හමාස් සංවිධානයේ නිර්මාතෘ හා අධ්‍යාත්මික නායක ෂික් අහමඩ් යසින් ඊශ්‍රායල් ගුවන් ප්‍රහාරයකින් ඊයේ මරුමුවට පත් විය .
ගාසාතීරයේදී ඊයේ අලුයම ඔහු මුස්ලිම් පල්ලියකින් බැහැරව යද්දී ඊශ්‍රායල් ප්‍රහාරක හෙලිකොප්ටර් යානා මගින් ඔහුට රොකට් වෙඩි එල්ල කොට ඇත .
යසින් රෝද පුටුවට සීමා වූ ජීවිතයක් ගත කළ අතර ඔහුට වෙඩි වැදී තිබුණේ රෝද පුටුවේ සිටියදීමය .
ගාසාතීරයේ සව්රා ප්‍රදේශයේදී ඇති වූ මෙම රොකට් ප්‍රහාරයේදී ඔහුගේ සහාසකයින් දෙදෙනෙකු හා අසලින් ගමන් ගත් පුද්ගලයකුද මිය ගොස් තිබේ .
මහා පිපිරුම් හඩවල් තුනක් නැගීමෙන් පසු එම ස්ථානයට ගිය රොයිටර් වාර්තාකරුට ලේ වැකුණු යසින්ගේ රෝද පුටුවේ සුන්බුන් දක්නට ලැබී ඇත .
ඔහුගේ මෘතදේහය නොදන්නා ස්ථානයකට ගෙන ගිය බව ඇසින් දුටුවන් පැවසුවද ගාසා තීරයේ අල් ෂිකා රෝහලේ මෘතදේහය තිබෙනු ඒ . ඇෆ් . පී වාර්තාකරු දැක ඇත .
ඔහුට ප්‍රහාර එල්ල වීමෙන් පසු හමාස් සටන්කාමීන් එහි රොක් වුනු අතර “ෂික් මැරිලා .
ෂික් මැරිලා” යනුවෙන් හඩ තලමින් ඔවුහු වැලපුණා .
යසින් , ඊශ්‍රායල් හමුදා විසින් පලස්තීන ප්‍රදේශ අත්පත් කර ගැනීමට එරෙහිව ප්‍රචණ්ඩකාරී ප්‍රතිචාරයක් දැක්විය යුතුය යන ස්ථාවරයේ දැඩිව පිහිටා සිටි නායකයෙකි .
ඔහුගේ හමාස් සංවිධානය පලස්තීන “ජන පිබිඳුමේ “ ප්‍රමුඛ බලවේගයක් විය .
රොයිටර් ඒ . එෆ් . පී හමාස් සංවිධානයේ අධ්‍යාත්මික නායක ෂීක් අහමඩ් යසින් දැක්වෙන මේ ඡායාරූපය 2003 සැප්තැම්බර් මස ගාසා තීරයේදී ගනු ලැබුණකි .
ඊයේ අලුයම පල්ලියකින් බැහැරව යද්දී ඊශ්‍රායල ප්‍රහාරක හෙලිකොප්ටර් යානා වලින් එල්ල කෙරුණු රොකට් ප්‍රහාරයකට ගොදුරුව ඔහු මිය ගියේය .
තායිවාන ජනාධිපතිවරණයෙන් වත්මන් ජනාධිපති චෙන් ෂුයි – බියන් යාම්තමින් ජය ගත්තේය .
එහෙත් ඔහුගේ ජයග්‍රහණය ගැන සැක පහළ කරන කොටස් යළි ඡන්ද ගණන් කළ යුතු බව ඉල්ලා ජනාධිපති මැදුර අබියස වාඩිලාගෙන ඇති සැටිය මේ .
යළි ගණනය සිදු කරන තුරු විරෝධය අත්නොහරින බව ඔවුහු කියති .
පලස්තීනුවන් මේ පිරික්සන්නේ හමාස් අධ්‍යාත්මික නායක ෂීක් අහමඩ් යසින් ඝාතනය කෙරුණු ස්ථානයයි .
නේපාලයේ බෙනි නගරයේදී මාඕ ප්‍රහාරයකට ගොදුරු වූ හමුදා මුර පොල වෙතින් බැහැරව යන හමුදා භටයෙකි මේ .
මෙම ප්‍රදේශයේ දොළොස් පැයක් තිස්සේ පැවැති සටනකින් මාඕවාදීන් 500 ක් පමණ ඝාතනය වී ඇත .
ඇෆ්ගනිස්තානයේ රාජ්‍ය හිතවාදී කොටස් අතර ඇති වූ ගැටුමකින් මිය ගිය එරට සිවිල් ගුවන් සේවා ඇමැති මිර්වායිස් සදික් ය මේ .
ජර්මන් ජනාධිපති ඝාතන තැතක් හෙළි වෙයි .
බර්ලින්හිදී , ජර්මන් ජනාධිපති ජොහැනස් රාවු ඝාතනය කිරීමේ කුමන්ත්‍රණයක් අනාවරණය වීම හේතු කොට ගෙන ඊයේ ට නියමිත ඔහුගේ ඩිජිබවුටි සංචාරය නතර කර දමන ලදී .
ජනාධිපති කාර්යාලයෙන් නිකුත් කළ නිවේදනයක දැක්වෙන පරිදි අප්‍රිකානු තුඩුවේ රඳවා ඇති ජර්මානු හමුදා බැහැදැක්මේ ඔහුගේ සංචාරයේ දී ඉස්ලාමීය කණ්ඩායමක් විසින් ඔහු මරා දැමීමට සැලසුම් කර ඇති බවට ආරක්ෂක සේවාවන්ට තොරතුරු ලැබී තිබේ .
ජනාධිපතිවරයා පිළිබඳ වගකිව යුතු සේවාවන්ට අනුව ඔහුගේ ජීවිතයට සැලකිය යුතු තර්ජනයක් මතුව පවතී .
එහෙත් ඩිජිබවුටි සන්නිවේදන ඇමති රිෆ්කා අබ්දුල් කාදර් පවසන්නේ එවන් ඝාතන කුමන්ත්‍රණයක් ගැන නොදන්නා බවය .
කිසිම රටක කිසිම ජනාධිපතිවරයකු ඝාතනය කිරීමේ කුමන්ත්‍රණයක් එහි නොපවත්නා සේම ආරක්ෂක අංශ විසින් ද එවන් අනතුරු ඇඟවීමක් සිදු කර නැතැයි ද ඔහු කීය .
කෙසේ වුවත් ජර්මානු ජනාධිපතිගේ ඩිජිබවුටි සංචාරය අවලංගු කළ බව සඳහන්ව තිබේ යැයි ද ඔහු පැවසීය .
රොයිටර් බ්‍රිතාන්‍ය පාර්ලිමේන්තුව වටා අඩි 15 ක් උස කොන්ක්‍රීට් පවුරක් ලන්ඩනයේදී ස්පාඤ්ඤයේ මැඩ්රීඩ් දුම්රිය බෝම්බ සිද්ධියෙන් පසු , එවන් ප්‍රහාර එල්ල PUNCැයි බියෙන් බ්‍රිතාන්‍ය පාර්ලිමේන්තු ගොඩනැගිල්ල වටා විශාල කොන්ක්‍රීට් පවුරක් ඉදි කිරීමට සූදානම් වන බව ඩේලි මිරර් පුවත්පතෙන් ප්‍රකාශ විය .
ඒ අනුව , දැනට වෙස්ට්මිනිස්ටර් පාර්ලිමේන්තු ගොඩනැගිල්ල වටා ඓතිහාසික යකඩ වැටක් ඇතත් ඒ වෙනුවට මීටර් 4 . 6 ( අඩි 15 ) ක් උස , මුදුනේ කටුකම්බි දැවටුණු පවුරක් ඉදි කරනු ඇත .
බ්‍රිතාන්‍ය පාර්ලිමේන්තුව නියෝජිත මන්ත්‍රි මණ්ඩලය හා සාමි මන්ත්‍රී මණ්ඩලය යන ද්වි මණ්ඩලයෙන් සමන්විතය .
බ්‍රිතාන්‍ය තුළද ත්‍රස්ත ප්‍රහාරයක් නොවැළැක්විය හැකි වනු බැවින් මෙවන් පූර්වාරක්ෂක පියවර ගැන්ම වැදගත් බව ජ්‍යෙෂ්ඨ ආරක්ෂක නිලධාරියෙකු පවසා තිබේ .
ඒ . එෆ් . පී . ත්‍රස්ත විරෝධී සටන අඛණ්ඩවම සිදු කරනවා .
මුෂාරෆ් ජාතික දිනයේදී කියයි .
ඉස්ලාමාබාදයේදී ත්‍රස්තවාදය මුලිනුපුටා දැමීම පකිස්තානයෙන් අඛණ්ඩවම සිදු විය යුතු බව ජනාධිපති පර්වේස් මුෂාරෆ් පෙරේදා කියා සිටියේ එරට ජාතික දිනය සමරන අතර අල්කයිඩා සාමාජිකයන් දඩයමකද යෙදී සිටියදීය .
ජාතික දිනය සැමරීම වියදම් යන කටයුත්තක් බැවින් පිටපිට දෙවැනි වසරටත් මෙවර එම උත්සව ‍අවලංගු කෙරිණ .
කෙසේ වුවත් මුෂාරෆ් හමුදා නිලධාරීන්ට නිළ පදක්කම් පැළඳවීමේ සුළු උත්සවයක් පවත්වන ලදී .
රටට සිදු කරන සේවාව වෙනුවෙන් පදක්කම් පැළඳවීමේ මෙම අවස්ථාවට එරට න්‍යෂ්ටික වැඩපිළිවෙළේ වත්මන් ප්‍රධානියා වන සාමර් මුබරාක්මන්ද් ද විය .
1947 පාකිස්තානය බිහි වීමට තුඩු දුන් 1940 මාර්තු 23 ප්‍රකාශනය සැමරීම ජාතික දිනයේදී සිදු වන අතර රටේ අපේක්ෂාවන් මුදුන්පත් කර ගැනීම සඳහා සියලු පකිස්තානුවන් අත්වැල් බැඳගත යුතු බව මුෂාරෆ් කීවේය .
ඒ සමගම පකිස්තානය නවීන ප්‍රගතිශීලී ඉස්ලාමීය සුභසාධන රාජ්‍යයක් බවට පත් කිරීමේ අභිලාෂයට බාධාකාරී බලවේගයන්ට එරෙහිව අරගලය අඛණ්ඩව ගෙන යායුතු බවද ඔහු පැවසීය .
මේ අතර ඇෆ්ගන් දේශසීමාවේදී සිදු කෙරෙන හමුදා මෙහෙයුමට ඉස්ලාමීය දේශපාලන පක්ෂ විරෝධය පළ කොට ඇත .
මෙම ගෝත්‍රික ප්‍රදේශ වල පවත්නා හමුදා මෙයෙයුම තවදුරටත් පැවතිය හොත් ගෝත්‍රික කරැල්ලකට එය තුඩු දිය හැකි බව කයිබර් ප්‍රදේශයේ ගෝත්‍ර සංවිධාන නායකයකු කියා තිබේ .
පෙෂර්වෝර් හිදී පැවති විරෝධතා පෙළපාලි වලදී " යුද මෙහෙයුම නවතනු " අමෙරිකාව අපට එපා " " ලොවේ දරුණුම ත්‍රස්වාදීන් අමෙරිකානුවන්ය " වැනි සටන් පාඨ හඬ නැගිණ .
අවසානයේ ඔවුහු බුෂ්ගේ පඹයකු පිළිස්සූහ .
යුද මෙහෙයුම අමෙරිකානු උපදෙස් මත සිදු වන්නක් බව පවසන ඔවුහු සියලු අමෙරිකානු නියෝජිතයන් පක්සිතානයෙන් පිටවිය යුතු බව හඬ ගෑහ .
ගෝත්‍රික ප්‍රදේශ වලද මෙවන් විරෝධතාවන් දන්නට ලැබිණ .
ඒ . එෆ් . පී . නේපාලය හමුදා ප්‍රහාර වලින් කැරලිකරුවන් 50 ක් මරුට .
කත්මන්දු හිදී බටහිර නේපාලයේ ගැග්ලුන් ප්‍රදේශයේදී නේපාල රජයේ හමුදාව එල්ල කළ ගුවන් ප්‍රහාරයකින් මාඕවාදී කැරලිකරුවන් 50 ක් පමණ ඝාතනය වුණු බව හමුදා ආරංචි මාර්ග ප්‍රකාශ කර තිබේ .
එම ප්‍රදේශයේ ගම්මාන කීපයකට මෙම ගුවන් ප්‍රහාර සිදු කර ඇත්තේ ඉකුත් සතියේ බෙනි නගරයේ සිදු වූ ගැටුමේදී පලා ගිය කැරලිකරුවන් එහි රැඳී සිටින බවට ලැබුණු තොරතුරු අනුවය .
ගුවන් ප්‍රහාරයෙන් සිදුව ඇති මරණ‍ සංඛ්‍යාව තහවුරු වී නැති අතර නේවාසිකයන්ගෙන් පැවසී ඇත්තේ මිය ගිය සියළුදෙනා කරලි කරුවන් නොවන බවය .
ඒ . එෆ් . පී . යාසීන් ඝාතනය සම්බන්ධයෙන් ඊශ්‍රායලය හා අරාබි රටවල් ආරක්ෂක මණ්ඩලයේදී හැප්පෙති .
එක්සත්ජාතීන් හමාස් නායක ෂීක් අහමඩ් යසින් ඝාතනය කිරීම පිළිබඳව ඉස්ලාමීය රටවල් විසින් ඊශ්‍රායලය හෙළා දුටු අතර පලස්තීන මරා ගෙන මැරෙන බෝම්බ ප්‍රහාර විවේචනය නොකිරීමේ කුහක වතක් එ . ජා . සංවිධානය අනුගමනය කරන බවට ඊශ්‍රායලයෙන් චෝදනා එල්ල විය .
එ . ජා . ආරක්ෂක මණ්ඩලය රැස්වීමකදී මෙම අදහස් දැක්වූණු අතර සෙසු රටවල් දෙපාර්ශයෙන් ම සිදු වන ප්‍රහාර හෙළා දකිමින් 2003 ' මාර්ගස්ථ සිතියම " නම් සාම සැලැස්ම අනුව සිය වගකීම් සපුරා ලීමට යොමු වන ලෙස දෙපසින් ම ඉල්ලා තිබේ .
එහෙත් යසින් ඝාතනය සම්බන්ධයෙන් අමෙරිකාව හා අරාබි රටවල් අතර එකඟතාවයක් ඇති වී නැත .
අමෙරිකාව මෙහිදී හැම ප්‍රකාශයක් ම සමතුලිත විය යුතු බව පවසමින් හමාස් සංවිධානය විවේචනයට ලක් කර ඇත .
ඊශ්‍රායලයේ එ . ජා . තානාපති ඩැන් ගිලර්මන් පවසා ඇත්තේ ඊශ්‍රායල් සාමාන්‍ය වැසියන් ඝාතනය කිරීම පිළිබඳව එ . ජා . සංවිධානයෙන් එකුදු යෝජනාවක් හෝ මූලික ප්‍රකාශයක් සම්මත කොට නැති බවය .
ඊශ්‍රායල් ජාතිකයන් 377 දෙනෙකු ඝාතනයට තුඩු දුන් ප්‍රහාර 425 කටම යසින් සහාය ලබා දී ඇති බව ද ඒ අනුව එ . ජා . ආරක්ෂක මණ්ඩලය සාමාජිකයින් ' ත්‍රස්තවාදයේ අධිපතියකු සුද්ධ කරන බවත් මෙය කුහක වතක් පිරීමක් බවත් ඔහු වැඩිදුරටත් පෙන්වා දී තිබේ .
මෙහිදී ඊශ්‍රායලය අන්තර්ජාතික නීතිය උල්ලංඝනය කරමින් යසින් ඝාතනය සිදු කළ බවට පලස්තීනයේ එ . ජා . නිරීක්ෂක නසීර් අල් කිඩ්වා කීවේය .
මෙම අපරාධයට ඊශ්‍රායල් නායකත්වය දේශපාලනික හා නීතිමය වශයෙන් වගකිව යුතු බවද ඔහු පැවසීය .
ආරක්ෂක මණ්ඩල සාමාජිකයන් බහුතරයක ගේ මතය වී ඇත්තේ ඊශ්‍රායල් පලස්තීන සාම ක්‍රියාවලිය දෙදරා ගොස් ප්‍රචණ්ඩ ක්‍රියා වර්ධනයට මේ ඝාතනය තුඩු දිය හැකි බවය .
නව හමාස් නායකයා අබිදෙලාසීස් රන්ටිසි ඝාතනය වුණු හමාස් නායක ෂීක් අහමඩ් යසින් වෙනුවට දැඩිමතධාරියකු සේ සැලකෙන අබ්දෙලාසීස් රන්ටිසි පත්ව තිබේ .
ඔහු හමාස් නායකත්වයට පත්ව ඇත්තේ සටන්කාමි නායකයන් දඩයම උග්‍ර කරන බවට ඊශ්‍රායලය සපථ කොට තිබියදීය .
රන්ටිසිගේ නායකත්වය ප්‍රකාශ වීමෙන් පසු හමාස් සන්නද්ධ අංශය වන " එසඩින් අල් කසාම් සේනාංකය " ඇමතූ ඔහු ඊශ්‍රායලයට පාඩමක් උගන්වන ලෙස ඉල්ලා සිටියේය .
සමස්ත පලස්තීනයම මුදා ගන්නා තුරු සටන අත්‍නොහරින බවද ඔහු කීවේය .
" එසඩීන් අල් - කසාම් සේනාංකය සතුරාට පාඩමක් උගැන්විය යුතුයි .
ඕනෑම තැනකදී ඕනම වේලාවක සකලවිධ ක්‍රමෝපායන් යොදා ගනිමින් පහර දීමට දැන් දොර විවරයි " ඔහු කීවේය .
ඒ . එෆ් . පී බැග්ඩෑඩ් හෝටලයට රොකට් ප්‍රහාරයක් බැග්ඩෑඩයේදී විදේශීය කොන්ත්‍රාත්කරුවන් සහ මාධ්‍යවේදීන් බහුතරයක් වෙසෙන , මධ්‍යම බැග්ඩෑඩයේ ෂෙරාටන් හෝටලයට ඊයේ අලුයම ගරිල්ලා රොකට් ප්‍රහාරයක් එල්ල වී තිබේ .
හෝටලයේ හය වැනි මහලට එල්ල වූ මෙම ප්‍රහාරයෙන් එතරම් අලාභ හානියක් හෝ ජීවිත අනතුරක් සිදු නොවූ නමුත් කොන්ක්‍රීට් තට්ටු සහ ජනෙල් රැසක් විනාශවී ඇතැයි ද විශාල පිපුරුම් හඬින් මධ්‍යම බැග්ඩෑඩය පුරා දැඩි කැළඹීමක් හටගත් බවද හෝටලයේ නේවාසිකව පසු වන විදේශිකයෝ පවසති .
රොයිටර් කැරලිකරුවන්ගේ ප්‍රහාර මැද්දේත් මැතිවරණයක් පැවැත්වීමට නේපාල රජය සැරැසෙයි .
කත්මන්දුහිදී නේපාල ආරක්ෂක හමුදාවන්ට එරෙහිව මාඕ කරලි කරුවන්ගෙන් දරුණු ප්‍රහාර එල්ල වෙද්දී වුව මැතිවරණයක් පැවැත්වීමේ සැලසුම් ගැන අවධානය යොමන බව නේපාල ස්වදේශ කටයුතු ඇමති කමල් තාපා කීවේය .
මහ මැතිවරණයක් සඳහා වන සැලසුම් දිගටම ක්‍රියාත්මක කරන බව ඔහු කීවේය .
එහෙත් මැතිවරණය පැවැත්වෙන දිනයක් ගැන ඔහු නොකීවේය .
මහ මැතිවරණය නොවැම්බරයේදී පැවතෙනු ඇතැයි රජය කලින් කියා තිබිණ .
ඒ . එෆ් . පී . ( 1 ) නේපාලයේ කත්මණ්ඩු නුවර පසුගියදා බිහිසුණු බෝම්බ පිපිරීමක් සිදු වූ ස්ථානයේ රැකවලේ යෙදී සිටින ආරක්ෂක හමුදා භට කණ්ඩායමක් පසුකර යන මවක සහ දරුවෙකි මේ .
මාඕවාදී ගරිල්ලන් විසින් මෙම පිපිරවීම සිදු කළේ , පසුගිය සතියේ රජයේ හමුදා විසින් ඔවුන් වෙත එල්ල කළ දරුණු ප්‍රහාර වලට එකටෙක කිරීමක් වශයෙනි .
( 2 ) ඊශ්‍රායල් හමුදා විසින් ඝාතනය කළ හිටපු හමාස් නායක යසීන් ( දකුණේ ) සහ නව හමාස් නායක අබ්දෙල් අසීස් අල් රන්තිසිගේ ( වමේ ) මේ ඡායාරූපය පසුගිය වසරේ දෙසැම්බර් මාසයේ ගාසා තීරයේදී ගනු ලැබූවකි .
තම ආධ්‍යාත්මික නායකයා ඝාතනය කිරීමේ පලිය ඊශ්‍රායලයෙන් ගන්නා බවට , නායකත්වයට පත් වූ වහාම රන්තිසි ප්‍රතිඥා දී තිබේ .
( 3 ) තිස් දෙහැවිරිදි ඇල්බේනියානු ජාතික මවක විසින් පෙරේදා බිහි කරන ලද නිවුන් පිරිමි දරුවන් පස් දෙනාය මේ .
කිලෝ ග්‍රෑම් 1 . 2 සිට 1 . 5 දක්වා බරින් යුත් මොවුන් සිය මව මෙන්ම හොඳ සෞඛ්‍ය තත්ත්වයේ පසු වන බැව් වෛද්‍යවරු පවසති .
ටිරානා අගනුවර මහා රෝහලේ සයනාගාරයක ඔවුන් නින්දේ පසු වන අයුරු .
( 4 ) හමාස් නායක යසීන් ඝාතනයට ලක් වූ දිනයේ , බටහිර ඉවුරේ අල් - ෂීෆා රෝහලේ උපත ලද පිරිමි ළමයින් නව දෙනකුට ඔහුගේ නම යෙදීමට , එම බිළිඳුන්ගේ මවුවරුන් පෙළැඹී සිටිති .
රීම් ටිම්රාස් නැමැති මේ පලස්තීන කාන්තාව තුරුළු කරගෙන සිටින මේ බිළිඳාද අහමඩ් යසීන් ලෙස නම් කර ඇත .
මෙම කාන්තාව , විදේශීය ජනමාධ්‍ය හමුවේ ප්‍රකාශ කර ඇත්තේ , ෂෙයික් අහමඩ් යසීන් මිය ගියේ නැහැ .
" ඔහු උපත ලැබුවේ මේ දැන් " යනුවෙනි .
( 5 ) ඉන්දීය අගමැති අතාල් බිහාරි වජ්පායීගේ ජාතික ප්‍රජාතන්ත්‍රවාදී සන්ධානයේ කැඳවුම්කරු සහ ඉන්දීය ආරක්ෂක ඇමැති වන ජොර්ජ් ෆර්නැන්ඩස් , සන්ධානයේ රැස්වීමකින් පසු වාර්තා කරුවන් අමතන අයුරුය මේ .
විදේශ ජන්මයක් ඇති අයට ව්‍යවස්ථාදායකයේ ප්‍රමුඛ තනතුරු දැරීමට බාධා පමුණුවන අණපනත් සම්මත කර ගැනීමට සන්ධාන රජයට නොහැකි වීම ඔවුන් අතින් සිදු වූ " වරදෙකැයි " ඔහු කීවේය .
බංගලාදේශයේ හිටපු ජනාධිපති පදික වේදිකාවේ උපවාසයක .
ධකාහිදී , බංගලදේශයේ " තෙවැනි බලවේගයක් " ගොඩ නැගීමේ ප්‍රයත්නයේදී ප්‍රතිවාදීන්ගේ ගල්මුල් ප්‍රහාර ඇතුළු ප්‍රචණ්ඩ ක්‍රියාවන්ට ගොදුරු වූ හිටපු ජනාධිපති බද්රුදෝසා චෞද්‍රි පෙරේදා එක්දින උපවාසයක නිරත විය .
උද්ඝෝෂණ , පෙළපාලි පැවැත්වීමට පොලිසියෙන් අවසර නොලැබීමෙන් පසු උපවාසයකට පෙළඹුණු 72 හැවිරිදි බද්රුදෝසා ඔහුගේ ආධාරකරුවන් 50 දෙනෙකු සමග පෙරේදා ශ්‍රේෂ්ඨාධිකරණය ඉදිරිපිට පදික වේදිකාවේ වාඩිලා ගත්තේය .
ඊට පෙර විරෝධතා උද්ඝෝෂණ පැවැත්වෙන පරිශ්‍රයක් වන " ජාතික ප්‍රවෘත්ති පත්‍ර සමාජ භූමිය " උපවාස බිම ලෙස තෝරා ගෙන තිබුණද පොලිසිය එය තහනම් කළෙන් මෙසේ පදික වේදිකාවට පිවිසීමට ඔහුට සිදු විය .
මෙම ක්‍රියාව මූලික ප්‍රජාතන්ත්‍ර අයිතීන් උල්ලංඝනයක් ලෙස ඔහුගේ පුත් හා ආධාරකරුවකු වන මහී බී . චෞද්‍රි ප්‍රකාශ කර තිබේ .
ඉකුත් 11 දා ඔහු නව පක්ෂයක් ගොඩ නැගීමට ගත් ප්‍රයත්න ප්‍රතිවාදී ප්‍රහාර හමුවේ ව්‍යර්ථ විය .
බංගලාදේශයේ පාලක ජාතික පක්ෂය හා විපක්ෂ අවාමි ලීගය කලින් කල එරට පාලනය කරන නමුදු රටේ දිළිදු කම අඩු නොවීම හා දූෂණ උග්‍ර වීම නිසා තෙවැනි බලවේගයක් තැනීමට බද්රුදෝසා පෙළඹී ඇත .
මේ සඳහා ඔහු කමිටුවක්ද පත් කර තිබේ .
2002 ජුනි මස ඔහු ජනාධිපති ධූරය දරද්දි පාලක පක්ෂයෙන් ඔහුට එරෙහිව විශ්වාසභංග යෝජනාවක් ඉදිරිපත් කෙරිණි .
පාලක පක්ෂයේ ඝාතනය වූ නායකයකුගේ අනුස්මරණෝත්සවයට සහභාගි වීම ප්‍රතික්ෂේප කිරීමෙන් ඇති වූ ආරවුලක් ඊට මුල් විය .
අපක්ෂපාතීව කටයුතු කිරීම සඳහා ගත් ඒ පියවරට එරෙහිව පාලක පක්ෂය අවි අමෝරා ගැන්ම හේතුවෙන් පසුව ඔහු ඉල්ලා අස් විය .
ඒ . එෆ් . පී පාකිස්තානයේ කොටුවී සිටින්නේ අල්කයිඩා දෙවැනි නායකයා නොවේද? .
වානාහිදී , අල් - කයිඩා සැකකරුවන් සොයා වසිරිස්තානයේ කෙරෙන හමුදා මෙහෙයුමේ පස් දිනකින් පසු 100 දෙනෙකු පමණ පකිස්තාන හමුදා විසින් අත්අඩංගුවට ගෙන ඇතත් තවමත් වැටලීමට ලක්ව ඇති පිරිස අතර අල්කයිඩා දෙවැනි නායක අයිමන් - අල් - සවාරි සිටිය නොහැකි බව පකිස්තානයෙන් ප්‍රකාශ වී තිබේ .
මෙම මෙහෙයුම හමුවේ ප්‍රතිවාදීන්ගෙන් එල්ල වන ප්‍රහාර යම් නායකයකු ආරක්ෂා කර ගැනීමේ විලාශයක් පිළිබිඹු කළෙන් ඒ අල් - කයිඩා දෙවැනි නායකයා ලෙස පකිස්තානයෙන් කලින් ප්‍රකාශ විය .
එහෙත් දැන් ඔවුන් පවසන්නේ ඒ උස්බෙකිස්තාන හෝ චෙච්නියානු නායකයකු විය හැකි බවය .
ප්‍රතිවාදී ප්‍රහාර බෙහෙවින් දැඩි බව පකිස්තාන හමුදාව ප්‍රකාශ කර තිබේ .
ඔවුන්ගේ පණිවිඩ හුවමාරු වලට සවන් දීමේදී ආරක්ෂා කෙරෙන්නේ උස්බෙකිස්තාන හෝ චෙච්නියානු නායකයකු බව පකිස්තාන හමුදාවට වැටහී ඇත .
අල් කයිඩා දෙවැන්නා වන අයිමන් - සවාරි ඊජිප්තියානුවෙකි .
පකිස්තාන හමුදාවට අසන්නට ලැබී ඇත්තේ උස්බෙක් හෝ චෙච්නියානු බසින් කෙරෙන ඇමතීම්ය .
( රොයිටර් ) අමෙරිකානු හමුදාවට ඉරාකයෙන් ඉවත් වන්නැයි ලොව පුරාම දැවැන්ත උද්ඝෝෂණ .
නිව්යෝර්ක්හිදී , ” බුෂ් ” විරෝධී හඬින් ලොව පුරා නගර පෙරේදා ගිගුම් දුන්නේය .
ලොව ප්‍රධාන නගර වල වීදි වලට රොක් වූ දසලක්ෂ ගණන් ජනතාව අමෙරිකානු මූලික සන්ධාන හමුදාව ඉරාකයෙන් ඉවත් විය යුතු යැයිද ඉල්ලා සිටියහ .
සිඩ්නි සිට ටෝකියෝ දක්වාත් සන්තියාගෝ චිලී සිට මැඩ්රිඩ් ලන්ඩන් නිව්යෝරක් හා සැන් ෆ්රැන්සිස්කෝ දක්වාත් ජනයා ´ බුෂ් ` විරෝධී හඬට මෙසේ එක් වූයේ පෙරේදාට යෙදුණු , අමෙරිකානු ඉරාක ආක්‍රමණයේ පළමු සංවත්සරය හේතු කොට ගෙනය .
යුද්ධයෙන් පසු ඉරාකීයන්ට පෙරදීට වඩා යහපත් ලොවක් නිර්මාණය වී ඇතැයි නොපිළිගන්නා බව ඔවුහු එක හඬින් කීහ .
රෝමයේ පමණක් දශලක්ෂයකට අධික පිරිසක් උද්ඝෝෂණ විරෝධතාවන්හි නියැලුණු බව දක්වන වාර්තාකරුවන් පවසන්නේ එය විශාලම තනි විරෝධතාව බවය .
ලන්ඩනයේදී ආරක්ෂක භටයින් මග හැර බිග් බෙන් ඔරලෝසු කණුව මතට නැග ගත් යුද විරෝධීන් දෙදෙනෙකු “ සත්‍ය විදැහීමට වේලාවයි ” යන අරුත් ඇති බැනරයක් ඔසවා ගෙන සිටියහ .
ලන්ඩනයේ පමණක් 25 , 000 ක පමණ පිරිසක් රැස්ව සිටි අතර ඔවුහු “ ඕනෑ කර තිබේ ” යයි සඳහන් ‍කෙරුණු බුෂ් හා බ්ලෙයාර්ගේ ඡායාරූප සහිත පුවරු ඔසවා ගෙන සිටියහ .
ආසියාවේ හා යුරෝපය පුරා පැවති මෙම සාමකාමී පෙළපාලි සමූහය ගෝලීය විරෝධතා දිනයක් පිළිබිඹු කළේ විය .
2001 සැප් . 11 ප්‍රහාරයට ගොදුරු වූ නිව්යෝර්ක් හි දසදහසක් පමණ රැස්ව සිටි අතර ජනාධිපති බුෂ් ඔවුන්ගේ දැඩි දෝෂදර්ශනයට ලක් විය .
“ යුද්ධයට නොව රැකියා හා අධ්‍යාපනයට මුදල් යොදනු ” “ බුෂ් පචයා ” “ ඉරාක ග්‍රහණය අත්හරිනු ” වැනි සටන් පාඨ පුවරු ඔවුහු ඔසවා ගෙන සිටියහ .
සැන් ෆ්රැන්සිස්කෝ නගරයේදී බුෂ් නෙරපමුද ? බුෂ් දෝෂාභියෝගයට ලක් කරමුද යනුවෙන් නැගුණු ප්‍රශ්නයන්ට මහ හඬින් “ ඔව් ” යන පිළිතුර ලැබී තිබිණ .
ජනාධිපති බුෂ්ගේ ටෙක්සාස් ගොවිපළ අවටද විරෝධතා උද්ඝෝෂණ පැවැත්විණි .
නිව්යෝර්ක් නගරයට ලක්ෂයකට අධික පිරිසක් රැස්ව සිටි අතර බුෂ්ට මෙහිදී එරෙහි වන්නේ සැප් . 11 ප්‍රහාරයට අසම්බන්ධ රටක් ග්‍රහණයට ගැන්ම නිසා යැයි ඔවුහු එක හඬින් කීහ අමෙරිකා පාකිස්තාන මිතුදම් තරවීම ඉන්දියාවේ නොසතුටට .
නවදිල්ලියේදී , පාකිස්තානය , අමෙරිකානු හිතෛෂී විශේෂ රටවල් ගොන්නට ඇතුළත් කිරීමේ අමෙරිකානු තීරණය ඉන්දු අමෙරිකානු සබඳතා රිදවන්නක් වනු ඇතැයි ඉන්දියාවෙන් පවසා තිබේ .
ඉන්දු - අමෙරිකානු සබඳතා කිසිවිටෙක යහපත් නොවූ බව අමෙරිකාවෙන් ප්‍රකාශ වී දින කීපයකින් පසු එරට පකිස්තානය , නේටෝ සංවිධානයෙන් පරිබාහිර මිත්‍රශීලි රටවල් සමුදායට අයත් වූවත් ලෙස ප්‍රකාශයට පත් කිරීම ඉන්දියාවේ නොසතුටට හේතු වී තිබේ .
අමෙරිකානු නවීන අවි ආයුධ පකිස්තානයට ලබා ගැනීමට එමගින් පහසුවෙන්ම හැකි වනු ඇති බව ඉන්දියාවෙන් පවසා ඇත .
මෙම අමෙරිකානු තීරණය සවිස්තරාත්මකව අධ්‍යයනය කරන බවත් එය දෙරට අතර සබඳතාවන්ට වැදගත් අයුරින් බලපානු ඇති බවත් විදේශ අමාත්‍යාංශ ප්‍රකාශක නිව්ටාජ් සාර්නා කීවේය .
මේ සම්බන්ධයෙන් අමෙරිකානු රජයේ අදහස් දැනගැන්මක නිරන්තරවම නියැලී සිටින බවද ඔහු පැවසිය .
අමෙරිකානු රාජ්‍ය ලේකම් කොලින් පවල්ගේ මෑත ඉන්දීය සංචාරයේදී ඔහු මෙම තීරණය පිළිබඳ ඉන්දියාව දැනුවත් නොකිරීමද ඉන්දියාවේ කණස්සල්ල හේතු වී තිබේ .
( රොයිටර් ) තායිවාන ජනාධිපතිවරණයෙන් චෙන් ෂුයි බියන්ට ජය .
බීජිං හා තායිපේහිදී , තායිවානයේ පෙරේදා පැවති ජනාධිපතිවරණයෙන් එරට වත්මන් නායක චෙන් ෂුයි බියන් , ප්‍රතිවාදී ලියන් චෑන් ට වඩා ඡන්ද 29 , 000 ක් පමණක් ලබමින් ජයග්‍රහණය කළේය .
ජනාධිපතිවරණය සමග අසාර්ථක ජනමත විචාරණයක් පැවැත්වීමෙන් චීන මාතෘ භූමියෙන් තායිවානය වෙන් කිරීමට ප්‍රයත්නයක් දරන ලද බවට චෝදනා කරන චීනය තායිවානයේ සිදු වන්නේ කුමක් දැයි දැඩි අවධානයෙන් පසු වන බව කියා තිබේ .
චීනයෙන් වෙන් වීමට ප්‍රයත්න දැරීමේ මුල් පියවරක් ලෙස මෙම අසාර්ථක ජනමත විචාරණය ජනාධිපතිවරණයට සමගාමීව පවත්වන ලද බව චීනය කියා ඇත .
මෙම ජනාධිපතිවරණය අසාධාරණ වූවක් බව විපක්ෂයෙන් දැනටම චෝදනා එල්ල වී ඇති අතර එය අවලංගු කිරීම සඳහා විපක්ෂය නඩු මගට බැසීමට තීරණය කර ඇති බවද චීනය පෙන්වා දී තිබේ .
මේ සම්බන්ධයෙන් චීන කොමියුනිස්ට් පක්ෂයේ මධ්‍ය කමිටුවේ තායිවාන කටයුතු පිළිබඳ කාර්යාලයෙන් නිකුත් නිවේදනයක මේ බව දැක්වී තිබේ .
චෙන් ෂුයි බියන් ඝාතන තැතකින් දිවි බේරා ගැන්මෙන් පසු , ප්‍රකාශිත ඡන්ද මිලියන 12 . 9 කින් වැඩි ඡන්ද 29 , 000 ක් ලබමින් ප්‍රතිවාදී ලියන් වෑන් පරාජය කොට ලත් ජයග්‍රහණයෙන් තවත් සිව් වසරක ජනාධිපති ධූරය ඉසිලීමට බියන්ට වරම් ලැබී තිබේ .
ඔහුගේ ඝාතන තැතට තුඩු දුන් වෙඩි තැබීමේ සිද්ධිය ජනාධිපතිවරණ ප්‍රතිඵලයට බෙහෙවින් බලපා ඇතැයි චෝදනා කරන ජාතික කුවෝමින්ටාන් පක්ෂයේ ලියන් වෑන් , ජනාධිපතිවරණය වලංගු නොවන බව ප්‍රකාශ කරන්නැයි ඉල්ලා ඇත .
විපක්ෂ ආධාරකරුවෝ ඊයේ වීදි බැස ජනාධිපතිවරණයට විරෝධය පෑ අතර ඔවුනට බාධා කළ පොලිසිය සමග ගැටුනහ .
ඔවුහු ලියන් වෑන් සමග ජනාධිපති කාර්යාලය අබියස වාඩිලාගෙන උද්ඝෝෂණය කළහ .
ඡන්ද යළි ගණන් කළ යුතු බවටද ඔවුහු ඉල්ලා සිටියහ .
බියන් ධූරයෙන් ඉවත් විය යුතු බවත් මහා ඡන්ද වංචාවක් සිදුව ඇති බවත් ඔවුහු කියති .
මේ අතර තායිවාන මහාධිකරණය දිවයින පුරා සියලු ඡන්ද පෙට්ටි සීල් තැබීමට නියෝග කළේය .
සාක්ෂි තහවුරු කර ගැන්ම සඳහා එසේ කරන බව පැවසුනද ඡන්ද ගණනයක් යළි සිදු වන්නේ ද යන්න නොපැවසිණ .
ජනමත විචාරණයද වලංගු නොවුනක් බව පවසන චීනය එය ජනමතයට එරෙහිව යාමක් ලෙසද හඳුන්වා ඇත .
“ සාම ජනමතයක් ” විමසීම ලෙසින් බලධාරීන්ගේ තනි කැමැත්තට එය පැවැත්වීම චීන මව් බිම හා තායිවානය අතර භේදයකට තුඩු දෙන්නක් බව ඔවුන් පෙන්වා දී තිබේ .
කෙසේ වුවත් චීන මව් බිමෙන් තායිවානය වෙන් කිරීමට දරන ඕනෑම ප්‍රයත්නයක් අසාර්ථක වනු ඇති බවද චීනය ප්‍රකාශ කර ඇත .
රොයිටර් පකිස්තානයේ ඇෆ්ගන් දේශසීමාවේ පිහිටි වසරිස්තානයේ අල් කයිඩා අනුගාමිකයින් අත්අඩංගුවට ගත් සැකකරුවකු දෑත් බැද ගෙන යන සැටිය මේ .
තායිවාන ජනාධිපති ලියන් චෑන් යාම්තමින් ජනාධිපතිවරණය ජය ගැන්මෙන් පසු , විපක්ෂ කුවෝමින්ටාන් පක්ෂ අනුගාමිකයෝ ඡන්ද වංචා සිදුව ඇති බව හා ජන්ද ගණනය යළි සිදු කළ යුතු යැයි ඉල්ලා විරෝධතා උද්ඝෝෂණ පැවැත්වූහ .
මේ ඔවුන් ජනාධිපති මන්දිරය ඉදිරිපිට විරෝධතාවේ නියැලී සිටි සැටිය .
හයිටියේ නව අගමැති ජෙරාඩ් ලැබෝටු ගොනයිවස් නගරයේදී හිතෛෂියකු විසින් පිළිගත් සැටිය මේ .
ඔහු කොලයිවස් නගරයේදී හිටපු ජනාධිපති විරෝධීන් හමු වී ඔවුන්ට ප්‍රසාදය පළ කළේය .
මෙහිදී ඇරිස්ටයිඩ් විරෝධී කැරලිකරුවන් පිරිසක් ලැටෝටු වෙත ඔවුන්ගේ ආයුධ බාර දී තිබේ .
අමෙරිකානු හමුදා විසින් ඉරාකය ආක්‍රමණය කිරීමේ පළමු සංවත්සරය දා ස්පාඤ්ඤයේ මැඩිරීඩ් නගරය යුද විරෝධය පිළිබිඹු කළ සැටිය මේ .
ඉතාලියේ රෝම නගරයේ පෙලපාලියකදී යුද විරෝධීන් ගෙන යන මෙම ලෝකඩ වෙස් මුහුණු වලින් පිළිබිඹු වන්නේ බුෂ් , බ්ලෙයාර් අස්නස් හා බර්ලුස්කෝනිය .
අමෙරිකානු හමුදාව විසින් ඉරාකය ආක්‍රමණය කිරීමේ පළමු සංවත්සරය යෙදුණු පෙරේදා ලොව පුරා ප්‍රධාන නගර වල මෙන්ම අමෙරිකාවේ නගර වලද බුෂ් විරෝධී පෙළපාලි පැවැත්විණ .
මේ ඒ නිමිත්තෙන් හොලිවුඩ් හි පැවති යුද විරෝධී පෙලපාලියයි .
අගමැති වජ්පායි ඡන්දෙට ආවේ රට බේරගැනීමේ අරමුණින්ලු .
නව දිල්ලයේදී .
ඉදිරියේ දී පැවැත්වෙන ඉන්දීය මැතිවරණයට තරග කිරීමට මුලින් අදහස් නොකළ ද පසුව එම සිතුවිල්ල වෙනස් කලේ රට පරාජකත්වය කරා යොමු විය හැකි බවට බියක් උපන් බැවිනැයි ඉන්දීය අගමැති අතාල් බිහාරි වජ්පායී පෙරේදා මභාරෂ්ට්‍ර මැතිවරණ රැළියකදී පැවසීය .
" මෙවර මැතිවරණයට තරග කරන්න මගේ අදහසක් තිබුණේ නැහැ .
ඒත් මා එම වගකීම පැහැර හැරියොත් රට පරාජකත්වයට පත් විය හැකි වෙනවා " යැයි වසර හයක් තිස්සේ ඉන්දියාව පාලනය කළ 79 හැවිරිදි වජ්පායි කීවේය .
තමා 40 වසරක් තිස්සේම මැතිවරණ තරග කර ඇතැයිද ඔහු කීවේය .
අදියර පහක් යටතේ අප්‍රියෙල් 20 දා ඇරඹීමට නියමිත ඉන්දීය මහ මැතිවරණයේදී මෙවරත් වජ්පායිට ජයග්‍රහණය හිමි වෙනු ඇතැයි පුරෝකතනය කර තිබේ .
ඔහු තරග කරන්නේ ලක්නව් ආසනයයි .
රොයිටර් .
මැලේසියා මහ ඡන්දය දිනන බවට පාලක - විපක්ෂ දෙපක්ෂයම වහසි බස් දොඩයි .
කුවලාලම්පූරයේදී , මැලේසියානු මහ මැතිවරණය ඊයේ පැවැත්විණ .
වත්මන් පාලක පක්ෂය මෙන්ම විපක්ෂයද තමන් ජයගන්නා බවට වහසි බස් දොඩන මෙම මැතිවරණය නූතන හා මූලධර්මවාදී මුස්ලිම් ජාතිකයන් අතර තරගයක් සේ සමහරු දකිති .
විසිදෙවසරක පාලනයෙන් පසු මහතිර් මොහමඩ් අගමැති ධූරයෙන් ඉවත් වීම නිසා එම ධූරයට පත් 64 හැවිරිදි අබ්දුල්ලා අහමඩ් බදාවි අයත් ජාතික පෙරමුණු සන්ධානය මෙම මැතිවරණයෙන් ජයගනු ඇති බවට මත පළව ඇතත් , ග්‍රාමීය ප්‍රදේශ වල විපක්ෂ ඉස්ලාම් සි - මැලේසියා පක්ෂය සමග දැඩි සටනක නියැලීමට සිදු වනු ඇතැයි පවසා තිබේ .
විපක්ෂ නායක 56 හැවිරිදි අබ්දුල් හාඩි අවන්ය .
දූෂණ වංචා හෙළි කළාට ජීවිතයෙන්ම වන්දි ගෙවූ සත්යේන්ද්‍ර වසරේ විශිෂ්ටම දූෂණ අනාවරකයා වෙයි .
නවදිල්ලියේදී , වසරේ විශිෂ්ටතම දූෂණ අනාවරණය කරන්නා ලෙස " ඉන්ඩෙක්ස් සෙන්සර්ෂිප් " සඟරාවෙන් මෙවර තෝරා ගෙන ඇත්තේ ඉන්දියාවේ සත්‍යයේන්ද්‍ර කුමාරි ඩියුබේය .
අද ලන්ඩනයේදි පැවැත්වෙන සම්මාන උලෙළකදී ඔහුට මෙම සම්මානය පිරිනැමෙනු ඇති නමුදු දැන් ඔහු ජීවතුන් අතර නැත .
දූෂණ හෙළි කිරීමේ වරදටම ඔහුගේ හඬ නිහඬ කොට තිබේ .
දක්ෂ ඉංජිනේරුවකු වු ඔහු ඉන්දියාවේ සුප්‍රසිද්ධ අධිවේගී මාර්ග ව්‍යාපෘතියකදී සිදු කෙරෙන වංචාවන් අනාවරණය කිරීම නිසා ජීවිතයෙන් වන්දි ගෙවා ඇත .
ඔහු වෙඩි තබා ඝාතනය කර ඇත්තේ අධිවේදී මාර්ග කොන්ත්‍රාත් කරුවන්ගේ හෙන්චයියන් විසින් බව පැවසේ .
ගෝල්ඩන් ක්වාඩ්‍රිලැටරල් නම් කි . මී . 5850 ක , ඩොලර් බහු මිලියන ව්‍යාපෘතියේ ව්‍යාපෘති කළමනාකරු ලෙස කටයුතු කළ සත්‍යයේන්ද්‍ර , සෙස්සන් නෑසුකන්ව සිටියදී එහි සිදු වන මහා පරිමාණ වංචා හෙලිදරව් කර ඇත .
බිහාරයේදී සිදු වන මේ වංචා පිළිබඳව විරෝධතාව දැක්වීමෙන් පසු ඔහු අගමැති වජ්පායිට යොමු කළ ලිපියකින් මේ වංචාවන් එළිදරව් කර ඇත .
ඉකුත් වසරේ නොවැම්බරයේ දී ඔහු එම ලිපිය යොමු කිරීමේදී එහි අන්තර්ගතය හා තම නම රහසක් ලෙස තබාගන්නා ලෙස ඉල්ලා තිබුණද පසුව කෙසේ හෝ මේ තොරතුරු කොන්ත්‍රාත් කරුවන් අතට පත්ව ඇත .
ඔහුගේ මරණය ගැන පරීක්ෂණයක් පැවැත්වුණද අපරාධ කරුවන් අනාවරණය වී නැත එහෙත් ජීවතුන් අතර නැති ඔහුට අද විශිෂ්ඨතම දූෂණ අනාවරකයා ගේ සම්මානය හිමි වෙයි .
( ඒ . එෆ් . පී . ) 2016 වසරේ වැඩිහිටි පුද්ගලයන් මහ මඟට ගෙනැවිත් දැමීමේ සිද්ධීන් 10 ක්‌ද මෙම වසරේ 2017 මේ දක්‌වා වූ කාලය තුළ එවැනි සිද්ධින් 3 ක්‌ ද වාර්තා වී තිබේ .
ශ්‍රී ලංකාව එහි සියලු ජන කොටස් සහභාගී කර ගෙන ආර්ථික සෞභාග්‍ය කරා ළඟාවීමේ කඩිනම් ප්‍රයත්නයක නියැලී සිටින මේ මොහොතේදී රට තුළ උත්පාදනය වන විවිධ ව්‍යාපාරික අවස්ථා වලින් ප්‍රයෝජන ගන්නා ලෙස මුදල් අමාත්‍ය රවි කරුණානායක මහතා ලොව සියලු ආයෝජක ප්‍රජාවගෙන් ඉල්ලා සිටියේය .
මුදල් අමාත්‍යවරයා මෙසේ පවසා සිටියේ හොංකොං හි දෙවැනි වරටත් පැවැත්වුණු ශ්‍රී ලංකා ආයෝජන සමුළුවේ ප්‍රධාන දේශනය පසුගිය 16 දා පවත්වමිනි .
එහිදී අමාත්‍යවරයා පවසා සිටියේ දීර්ඝ නිශේධන කාලපරිච්ඡේදයකට පසු රට ප්‍රාණවත් ආර්ථික පුනර්ජීවයක් කරා ගමන් කරමින් තිබෙන බැවින් එය නොබෝ කලකින් මධ්‍ය ආදායම් ලබන රටක තත්ත්වයට පත් වෙමින් ඇති බවය .
එබඳු රටක උද්දීපනය වූ ආර්ථිකයක් තුළ පැන නැඟෙන ආයෝජන අවස්ථා අත්පත් කර ගැනීම කාලෝචිත ක්‍රියාවක් බවද ඔහු පෙන්වා දුන්නේය .
එමෙන්ම මුදල් අමාත්‍ය රවි කරුණානායක මහතා ප්‍රකාශ කළේ ශ්‍රී ලංකාවේ ආයෝජනයට ඉදිරිපත් වන ව්‍යාපාරිකයන් සඳහා විවිධ දිරි ගැන්වීම් දැනටමත් ලබා දී ඇති බවයි .
රාජ්‍ය හා පෞද්ගලික ඒකාබද්ධ ව්‍යාපාර රාමුව තුළ දෙපාර්ශ්වයටම ප්‍රතිලාභ ලැබෙන ප්‍රායෝගික වැඩපිළිවෙළක් දියත් කර ඇති බවද හෙතෙම පවසා සිටියේය .
සමුළුව අමතමින් මුදල් අමාත්‍යවරයා ප්‍රකාශ කළේ ශ්‍රී ලංකාවේ මෙතෙක් පැවති පාරම්පරික කෘෂිකර්මාන්තය වෙළෙඳ කෘෂිකර්මාන්තයක් බවට පත් කිරීමට කටයුතු යොදා තිබීම හා ඒ තුළ ආයෝජකයන්ට විවිධ ආයෝජන අවස්ථා උදාවී ඇති බවයි එමෙන්ම කොළඹ ජාත්‍යන්තර මූල්‍ය නගරය නුදුරේදීම විවෘත කිරීමට කටයුතු යොදන බැවින් රටේ භූගෝලීය පිහිටීම ප්‍රයෝජනයට ගෙන එහි ව්‍යාපාර ආරම්භ කර සාර්ක් කලාපයේ ජීවත්වන විශාල ජනගහනයට සැපයුම් ලබා දීම සඳහා වූ ආයෝජන සිදු කිරීමට අවස්ථාව උදාවී ඇති බවද අමාත්‍යවරයා පවසා සිටියේය .
ශ්‍රී ලංකාව දැනට පවත්වා ගෙන යන මෙම සංවර්ධන ව්‍යාපෘති වල සාර්ථකත්වය තුළින් දැනට කලාපයේ පවතින වාණිජ නගර වන ඩුබායි හා හොංකොං තත්ත්වයට පත් වීමට අපේක්ෂා කරන බවද හෙතෙම වැඩිදුරටත් සඳහන් කළේය .
ලෝකයේ බොහෝ සංචාරකයන් තම නිවාඩු ගත කිරීම සඳහා ශ්‍රී ලංකාව තෝරා ගන්නා අතර ඒ තුළින් විශාල ව්‍යාපාරික අවස්ථා උදාකර ගැනීමට හැකියාව ලැබෙන බවද පෙන්වා දෙන අමාත්‍යවරයා මෙලෙස පැමිණෙන ආයෝජකයන්ට අවශ්‍ය යටිතල පහසුකම් වන අධිවේගී මාර්ග මහ නගර ප්‍රාදේශීය නගර දුම්රිය හා අනෙකුත් ප්‍රවාහන පහසුකම් හා කොළඹ නගරය සමුද්‍ර ගමනාගමන මධ්‍යස්ථානයක් බවට පත් කිරීමේ ව්‍යාපෘති දැනටමත් ආරම්භ කර ඇති බවද පවසා සිටියේය .
රවි කරුණානායක මහතා පෙන්වා දුන්නේ ශ්‍රී ලංකාව දැනට ආසියාවේ පවත්නා ව්‍යාපාරික කටයුතු උදෙසා ඉතාම සාමකාමී රට බවට පත්ව ඇති බවයි එමෙන්ම මෙම ශතවර්ෂය ආසියාවේ ශත වර්ෂය බවට ලොව පිළිගෙන ඇති මතය තහවුරු කිරීමට මෙරට පවත්නා ආයෝජන වටාපිටාව පිටුවහලක් වනු ඇති බවද හෙතෙම පවසා සිටියේය අමාත්‍යවරයා වැඩිදුරටත් පෙන්වා දුන් පරිදි හොංකොං හි ෆිච් දර්ශක ආයතනය පසුගිය පෙබරවාරි මාසයේදී ප්‍රකාශ කර ඇත්තේ ශ්‍රී ලංකාව එහි පැවති ඍනාත්මක මට්ටමෙන් බී + ධනාත්මක තත්ත්වය දක්වා උසස් මට්ටමට පැමිණ ඇති බවයි .
මෙසේ රටේ ආර්ථික දර්ශක ජාත්‍යන්තර නිරීක්ෂකයන්ගේ පැසසුමට ලක්වූයේ වත්මන් රජයේ මූල්‍ය කළමනාකරණය හා ආදායම් වැඩි කැර ගැනීමේ හැකියාව ඉහළ තත්ත්වයකට පත්වීම නිසා බවද රවි කරුණානායක මහතා පවසා සිටියේය .
මෙම අවස්ථාවට ලොව ප්‍රධාන පෙළේ මූල්‍ය ආයතන නියෝජිතයන් සහ ආයෝජකයන් 200 ක පමණ පිරිසක් සහභාගී සිටියහ .
ජාත්‍යන්තර වෙළෙඳ ප්‍රදර්ශන නැරඹීමට ගොස් භාණ්ඩ ඇණවුම් කිරීමේදී ගැටලු වලට මුහුණ දීම එම ඇණවුම් කළ භාණ්ඩ නිසි ප්‍රමිතියකින් තොරව පැමිණි අවස්ථා වල ගැටලු වලට මුහුණ පෑම ආනයනය කරන භාණ්ඩ අමුද්‍රව්‍ය වලට ගෙවන මිල ගණන් පිළිබඳ සෑහීමකට පත්වීම හෝ තවමත් ඔබේම ආනයන ව්‍යාපාරයක් ආරම්භ කිරීමට අවස්ථාවක් සොයමින් සිටීම ආදී ගැටලු මඟ හරවා ගනිමින් ඔබගේ ව්‍යාපාරය වඩාත් ලාභදායීව හා සාර්ථකව පවත්වා ගෙන යාමට ලංකා වාණිජ මණ්ඩලය හා නෝර්වේ හි ස්ථාපිත FAIRDEAL AS බහුජාතික සමාගම එක්ව වැඩසටහනක් දියත් කර තිබේ .
විදේශ රට වලින් භාණ්ඩ හෝ අමුද්‍රව්‍ය ආනයනය කරන හෝ ආනයනය කිරීමට බලාපොරොත්තු වන ව්‍යාපාරිකයන්ට උසස් තත්ත්වයෙන් යුත් භාණ්ඩ හෝ අමුද්‍රව්‍ය කර්මාන්තශාලාවේදී ලැබෙන මිල ගණන් යටතේ විදේශ රට වලින් ආනයනය කිරීමටත් සියලුම බාධා හා අතරමැදියන්ගෙන් තොරව ඔබට භාණ්ඩ හෝ අමුද්‍රව්‍ය ආනයනය කිරීමට අවස්ථාවක් උදාවීමත් ඔවුහු මෙමගින් බලාපොරොත්තු වෙති දැනට චීනය ඉන්දියාව හා දකුණු අප්‍රිකාව හා යුරෝපීය රට වල පිහිටුවා ඇති FAIRDEAL AS ශාඛා මගින් ඔබට මෙම සේවාව කිසිදු මුදල් අය කිරීමකින් තොරව ලබා ගත හැකි බවද ඔවුහු පවසති .
ලංකා වාණිජ මණ්ඩලය තුළ පිහිටුවා ඇති ආනයනකරුවන්ට පහසුකම් සැලසීමේ අංශයට ඔබ ආනයනය කිරීමට බලාපොරොත්තු වන භාණ්ඩ වල හා අනෙකුත් අදාළ විස්තර ලබා දීම මගින් ඉතා ඉක්මනින් ඔබට අවශ්‍ය මිල ගණන් හා අනෙකුත් තොරතුරු ලබා ගැනීමට හැකියාව පවතින බවද පෙන්වා දෙති .
ඒ අනුව එම මිල ගණන් හා පිරිවිතර පිළිබඳ සෑහීමකට පත් වන්නේ නම් ඔබගේ ඇණවුම් කිරීම මෙම අංශය මගින් සිදු කළ හැකි බවත් සියලුම තත්ත්ව පරීක්ෂා කිරීම් ඒ රට තුළ ඇති FAIRDEAL AS ශාඛා වල සේවකයන් විසින් සිදු කරනු ලබන බවත් ඔවුහු පවසති .
ඉන්පසු භාණ්ඩ ආනයනය කිරීමට අවශ්‍ය ලියකියවිලි සැකසීම හා අනෙකුත් සියලුම සේවා ආනයනකරුවන් සමග එක්ව සිදු කරනු ලබන අතර එහිදී පැන නඟින ගැටලු නිරාකරණය කිරීමට සහයෝගය දැක්වීමද ඔවුන් විසින් සිදු කරනු ලබන බවද ලංකා වාණිජ මණ්ඩලය පවසයි .
මෙමගින් ඔබට ඔබගේ ව්‍යාපාරයේ ලාභය වැඩි කර ගැනීමටත් බාධාවකින් තොරව නිසි ප්‍රමිතියකින් යුතු භාණ්ඩ ගෙන්වා ගැනීමටත් දීර්ඝ කාලීන ව්‍යාපාර සම්බන්ධතා මගින් ස්ථාවර ශ්‍රී ලාංකේය ව්‍යාපාරයක් ගොඩනගා ගැනීමට හැකියාව උදාවනු ඇති බවත් ඔවුහු පෙන්වා දෙති .
මේ පිළිබඳ වැඩි විස්තර සඳහා ලංකා වාණිජ මණ්ඩලය හා සම්බන්ධ විය හැකි බවද ඔවුහු වැඩිදුරටත් පවසා සිටිති .
මාතෘභූමිය වෙනුවෙන් උත්කෘෂ්ට මෙහෙවරක නිරත වූ විශිෂ්ට ශ්‍රී ලාංකික පුද්ගලයන් වෙනුවෙන් පැවැත්වෙන ජාතික සම්මාන උලෙළ ජනාධිපති මෛත්‍රීපාල සිරිසේන මහතාගේ ප්‍රධානත්වයෙන් අද 20දා නෙළුම් පොකුණ රඟහලේදී පැවැත්විණි .
වසර 12 කට පසු පැවැති මෙම සම්මාන උලෙළේදී ශ්‍රී ලංකාව වෙනුවෙන් විශිෂ්ට මෙහෙවරක නිරත වූ ශ්‍රී ලාංකික පුරවැසියන් 89 දෙනෙක් ජනාධිපතිවරයා අතින් සම්මානයෙන් පිදුම් ලැබූහ .
මෙහිදී ශ්‍රී ලාංකිකයෙකුට හිමි කර ගත හැකි ඉහළම සම්මානය වන ශ්‍රී ලංකාභිමාන්‍ය සම්මානය අභාවප්‍රාප්ත පණ්ඩිත් ඩබ්ලියු ඩී අමරදේව සූරින් වෙනුවෙන් පිරිණමන ලදී .
1986 ජාතික සම්මාන පනත අනුව පිරිනැමුණ මෙම සම්මාන සඳහා සුදුස්සන් තෝරා ගනු ලබුවේ ඒ ඒ පුද්ගලයන් විසින් හා මහජන සංවිධාන මගින් එවනු ලබන නාම යෝජනා විද්වත් විනිශ්චය මණ්ඩලයක් විසින් පරීක්ෂා කොට මෙම සම්මාන ලැබිය යුතු පුද්ගලයන් තෝරා ගනු ලබයි .
මේ සඳහා අග්‍රාමාත්‍ය රනිල් වික්‍රමසිංහ කථානායක කරෑ ජයසූරිය යන මහත්වරැන් සහ මැති ඇමතිවරුන් ද කලාකරුවන් ඇතුළු පිරිසක් මේ සඳහා සහභාගී විය .
පසුගිය කාලයේ මෙන්ම අදත් රටට වින කටින පුද්ගලයින් සිටින බැවින් ඔවුන්ගෙන් රට ආරක්ෂා කර ගත යුතු බව වරාය සහ නාවික අමාත්‍ය අර්ජුන රණතුංග මහතා පවසයි .
ඔහු මේ බව කියා සිටියේ අද 24 පෙරවරුවේ ශ්‍රී ලංකා වරාය අධිකාරියේ ආරක්ෂක නිලධාරීන්ගේ විසිර යෑමේ උත්සවයට එක් වෙමිනි .
එහිදී ඔහු මෙසේද සඳහන් කළේය .
වරාය සුරකිනවා .
වරාය ආරක්ෂා කරනවා .
කියන සමහර වෘත්තීය සමිති නායකයෝ තරම් හොරු මේ වරායේ තවත් නැති තරම් ඒ වගේම වරාය ඇතුළට එන පිරිසිදු මනුස්සයා මාසයක් ඇතුළත වරායෙන් එළියට යන්නේ දූෂිත පුද්ගලයෙක් බවට පත් වෙලා යැයි කියන මතයක් පසුගිය කාලයේ තිබුණා නමුත් මේ සියල්ලම වෙනස් කරන්න අද අපේ කළමනාකාරිත්වයට හැකි වී තිබෙනවා .
අද වන විට වරාය ගැන තිබූ වැරදි චිත්‍ර‍ය නිවැරදි තත්ත්වයකට පත් කර තිබෙනවා .
මම කියන්නේ නැහැ අපි සියයට සීයක් සාර්ථක වුණා කියලා නමුත් අපි මේ වන විට වරායේ හොරකම් බොහෝමයක් නතර කරලා තියෙනවා .
මගේ ජීවිතේ ලබපු විශේෂ ජයග්‍ර‍හණයක් ඒක ඇත්තටම වරායේ පමණක් නෙවෙයි රටේ වුණත් ආණ්ඩුවක වුණත් එවැනි වෙනසක් කරන්න නම් මූලිකවම හොරකම නවත්වන්න අවශ්‍යයයි .
මම කියන්නේ නැහැ ඉස්සර පමණයි හොරු හිටියේ කියලා අදත් හොරු ඉන්නවා .
එදා හිටපු හොරු අදත් ඉන්නවා .
අපි ඒ අයට විරුද්ධව කෙලින් හිටගන්න ක්‍ර‍මවේදයක් ඇති කළ යුතුයි නැත්නම් කවදාවත් අපිට මේ රට හදා ගන්න වෙන්නේ නැහැ .
අපි දරුවන්ට ඉතිරි කරලා යන්නේ හොරකමින් පිරුණු රටක්ද කියන එක ගැන අපි කල්පනා කළ යුතුයි .
අද වන විට මේ වරාය රැක ගැනීමේ දැවැන්ත ව්‍යාපාරයක් අපිට කරන්න සිදු වෙලා තියෙනවා .
වරාය ආරක්ෂා කරන්න සිදු වෙලා තියෙන්නේ වරාය අමාත්‍යාංශයේ අයට පමණක් නෙවෙයි මේ රටේ හැමදෙනාටම අද වරාය ආරක්ෂා කරගන්න සිදු වෙලා තියෙනවා .
වරාය රැක ගැනීමට වරාය අධිකාරිය අමාත්‍යාංශය හැටියට අපේම ශ්‍රී ලාංකිකකයන් සමඟ ගහ මරා ගන්න ඕනද කියලත් සමහර වෙලාවට අපි කල්පනා කරනවා .
පොලිස් රැඳවුම් භාරයේ සිටි ඊජිප්තුවේ හිටපු ජනාධිපති හොස්නි මුබාරක් අද 24 නිදහස් කරනු ලැබුණි .
අරාබි වසන්තය යනුවෙන් නම් කෙරුණ 2011 ඊජිප්තු මහජන නැගිටීමත් සමඟ බලය අහිමි වූ හොස්නි මුබාරක් වසර කීපයක්ම රැඳවුම් භාරයේ පසුවිය කලක් රෝගාතුරව සිටි හිටපු ඊජිප්තු නායකයා රඳවා සිටියේ කයිරෝ අගනුවර යුද හමුදා රෝහලකය .
හිටපු ජනාධිපති අන්වර් සදාත් ඝාතනය කරනු ලැබීමෙන් අනතුරුව බලයට පත් මුබාරක් ඊජිප්තුවේ සිව්වෙනි ජනාධිපතිවරයාය .
2011 සාමකාමී මහජන නැගිටීම මර්දනය කරමින් සිය ගණනක් මිනිස් ඝාතන සිදු කළ බවට ඔහුට චෝදනා එල්ල වී තිබුණි .
එළඹෙන සිංහල අලුත් අවුරුදු සමයේ මහජනතාවගේ ගමන් බිමන් පහසුව සඳහා අප්‍රියෙල් 06 වන දා සිට 25 වෙනිදා දක්වා අතිරේක දුර වාර සේම කෙටිදුර ගමන් වාර රැසක් ක්‍රියාත්මක කිරීමට ලංගමය සැලසුම් කොට ඇතැයි ලංගම සභාපති රමල් සිරිවර්ධන මහතා කියයි .
මෙහිදී තම ගම් ප්‍රදේශ වල යාමට ඥාතිමිත්‍රාදීන් හමුවීමට යාමට සේම අලුත් අවුරුද්දට බඩු බාහිරාදිය ගැනීම සඳහා සාප්පු සවාරි යාම සඳහාද ගැළපෙන අයුරින් ඒ ඒ ප්‍රදේශ වල මගී ගහනය සැලකිල්ලට ගෙන පසුගිය වසර වලට වඩා විධිමත් අයුරින් මෙම අතිරේක බස් රථ සේවාව ක්‍රියාත්මක කරන බව කී සභාපතිවරයා සිංහල අලුත් අවුරුදු සමයේ ප්‍රමාදයකින් සහ තදබදයකින් තොරව තම ගමනාගමන කටයුතු කිරීමට මහජනතාවට පහසුවක් සැලසීම මෙම අතිරේක බස් රථ සේවාව ක්‍රියාත්මක කිරීමේ අරමුණ බවද පැවසීය .
ජනාධිපති මෛත්‍රීපාල සිරිසේන මහතා ‍සහ රුසියානු අග්‍රමාත්‍ය දිමිත්‍රි මිද්වදෙව් මහතා හමුවී තිබේ .
අද 24 දහවල් පැවති මෙම හමුවේදී ශ්‍රී ලංකාව සහ රුසියාව අතර 60 වසරක සබඳතා ශක්තිමත් පදනමකින් ඉදිරියට ක්‍රියාත්මක කිරීම පිළිබඳ දීර්ඝ වශයෙන් සාකච්ඡා වූ බව ජනාධිපති මාධ්‍ය අංශය සඳහන් කළේය .
1957 වසරේ ආරම්භ වූ ද්විපාර්ශ්වික සබඳතා ආර්ථික වෙළෙඳ සංස්කෘතික යන ක්ෂේත්‍ර වලට සීමා නොවී තවදුරටත් පුළුල් කිරීම පිළිබඳව මෙහිදී දෙපාර්ශවයේ අවධානය යොමුව තිබේ .
ශ්‍රී ලංකා රුසියානු සබඳතා වල නව පිටුවක් පෙරලමින් ආරම්භ කර ඇති ද්විපාර්ශ්වික සබඳතා වල ප්‍රතිලාභ ශ්‍රී ලාංකේය ජනතාවට ලබා දීමට කැපවන බව රුසියානු අග්‍රමාත්‍ය දිමිත්‍රි මිද්වදෙව් මහතා ප්‍රකාශ කර ඇත රුසියාවට පැමිණීම සඳහා වසර 43කට පසුව ශ්‍රී ලංකා ජනාධිපතිවරයෙකුට හිමි වූ නිල ආරාධනය සමස්ත ශ්‍රී ලාංකීයන්ටම ලැබුණු ගෞරවයක් බව එහිදී සඳහන් කළ ජනාධිපති මෛත්‍රීපාල සිරිසේන මහතා ජනාධිපති ව්ලැද්මීර් පුටින් මහතා සමග පැවති සාකච්ඡාවල ප්‍රතිඵල ඉදිරියේදී ශ්‍රී ලාංකික ජනතාවට ලැබෙනු ඇති බවට ද විශ්වාසය පළ කර තිබේ .
එක්සත් ජාතීන්ගේ කලාපිය සංවිධායක ලෙස ව්‍යාජව පෙනී සිටිමින් දිවයිනේ ප්‍රදේශ කීපයක ගොවි ජනතාවගේ මුදල් ලක්ෂ ගණනාවක් වංචා කර පලා ගිය පුද්ගලයෙකු පිළිබඳව දඹුල්ල පොලිසිය විමර්ශනයක් ආරම්භ කර ඇත දඹුල්ල නගරයේ හා තදාසන්න ප්‍රදේශවල පදිංචිකරුවන් කීපදෙනෙකු දඹුල්ල පොලිසියට කරන ලද පැමිණිලි කීපයක් මත සිදු කළ විමර්ශනයක දී අනාවරනය වී ඇත්තේ අදාළ සැකකාර පුදගලයා ගම්පොල කුරුඳුවත්ත ප්‍රදේශයේ පදිංචි තිදරු පියෙකු බව පොලිසිය හදුනාගෙන ඇත ගම්පොල මහනුවර මාතලේ දඹුල්ල කැකිරාව කෑගල්ල කුරුණෑගල ඇතුළු ප්‍රදේශ ගණනවකදී කෘෂි ළිං ට්‍රැක්ටර් විදේශ රැකියා ආදිය ලබාදෙන බව පවසා මූල්‍ය ජාවාරම කාලයක් තිස්සේ කරගෙන ගොස් ඇති බවට විමර්ශනවල දී අනාවරණය වී ඇත සැකකරු දඹුල්ල පල්වැහැර හා සතිපොළ ආසන්නයේ නිවෙස් දෙකක කාමර දෙකක් කුලී පදනම මත ලබා ගෙන මෙම ජාවාරම කරගෙන ගොස් ඇත ඇමරිකාවෙන් අඩු මුදලට ගෙන්වා දෙනු ලබන කෘෂි කාර්මික වාහනයක් වන ට්‍රැක්ටර් ලබාගැනීම සඳහා ලියාපදිංචි ගාස්තු වශයෙන රුපියල් 1 90 000 ක් මුදලක් ප්‍රදේශයේ කිපදෙනෙකුගෙන් ලබාගෙන නිශ්චිත දිනයේ ට්‍රැක්ටර් ලබා නොදීම නිසා ඇති වූ සැකයක් මත සැකකරු පදිංචි කාමරය තුලට වංචාවට හසුවූ කීප දෙනෙකු කඩා පැන ඇත එහිදී සැකකරු තමා පරිහරණය කළ සියලු බඩු බාහිරාදිය දමා පලා ගොස් ඇත එම කාමරයේ තිබී වටිනා ඇඳුම් පැළදුම් සුවද විලවුන් පාවහන් රැසක්ද දිවයිනේ විවිධ ප්‍රදේශවල පදිංචිකරුවන්ගේ පුද්ගල හැදුනුම්පත්වල චායා පිටපත් ඉඩම් ඔප්පු හා දුරකථන අංක දහසක් පමණ වූ ලේඛනයක් ලක්ෂ ගණන් මිලදී ගත් ලොතරැයි පත් මෙන්ම පෙර ගෙවුම් දුරකථන කාඩ්පත් විශාල ප්‍රමාණයක්ද සොයා ගෙන ඇත දඹුල්ල පොලිසිය පරීක්ෂණ සිදු කරයි .
ශ්‍රී ලංකාවට ආනයනය කිරීමට තහනම් ග්ලයිපෝසෙට් රසායනික ද්‍රව්‍ය පැකට් 4206ක් සමග අත්අඩංගුවට ගත් පුද්ගලයින් දෙදෙනා ලබන අප්‍රියෙල් 3 වැනි දා දක්වා රිමාන්ඩ් කිරීමට අලුත් කඩේ අධිකරණය නියෝග කළ බව රේගු නිවාරණ අංශය කියයි අත්අඩංගුවට ගත් රසායනික ද්‍රව්‍ය තොගය හා ලොරි රථය රේගු භාරයට ගෙන ඇත .
උඩවලව ජාතික වනෝද්‍යානය නැරඹීමට පැමිණෙන සංචාරකයින්ට ප්‍රවේශ පත්‍ර නිකුත් කිරීමේදී සිදුව ඇති බව කියන මූල්‍ය වංචාවක් සම්බන්ධයෙන් විමර්ශන ආරම්භ කර ඇති බව වනජීවී දෙපාර්තමේන්තුව පවසයි සංචාරක කළමනාකාරවරයෙකුට සහ මූල්‍ය සහකාරවරයෙකු විසින් මෙම මූල්‍ය වංචාව සිදු කර ඇති බවට තොරතුරු ලැබී ඇති බව වනජීවී දෙපාර්තමේන්තුව පවසයි වනෝද්‍යානය නැරඹීමට පැමිණෙන සංචාරකයින්ට ප්‍රවේශ පත්‍ර නිකුත් කිරීමේදී රුපියල් ලක්ෂයකට අධික මූල්‍ය වංචාවක් සිදුව ඇති බවට වනජීවී දෙපාර්තමේන්තුවට තොරතුරු ලැබී ඇති බව සඳහන්ය ඒ අනුව අදාළ වංචාව සිදු කළ පුද්ගලයින් සම්බන්ධයෙන් විමර්ශන ආරම්භ කර ඇති බව එම දෙපාර්තමේන්තුව සඳහන් කළේය .
කොළඹ යසෝදරා බාලිකා විද්‍යාලයට ඇතුළු වී තිදෙනකුට පහර දී පාසලේ දේපළවලට හානි කළැයි රිමාන්ඩ් කර මාකොළ රැඳවුම් මධ්‍යස්ථානයේ රඳවා සිටි කොළඹ ජනප්‍රිය පාසලක 12 වැනි වසරේ ශිෂ්‍යයා රුපියල් 50 000ක ශරීර ඇපයක් මත මුදාහරින ලෙස කොළඹ ප්‍රධාන මහේස්ත්‍රාත් ලාල් රණසිංහ බණ්ඩාර මහතා අද 24 නියෝග කළේය ක්‍රීඩාව ඇත්තේ පහත් අවශ්‍යතාවන් සන්තර්පනය කිරීමට නොව විනයගරුක මෙන්ම ශික්ෂණයකින් හෙබි පුරවැසියකු බිහිකිරීමට බවත් මහේස්ත්‍රාත්වරයා ප්‍රකාශ කළේය තම දරුවා කරන්නේ කුමක්දැයි දෙමාපියන් සොයා බැලිය යුතු බව ප්‍රකාශ කළ මහේස්ත්‍රාත්වරයා දෙමාපියන්ට තරයේ අවවාද කළේය .
පාර්ලිමේන්තු මන්ත්‍රී විමල් වීරවංශ මහතාගේ දියණිය හදිසියේ අසනීප වීම නිසා අද 23 රෝහල්ගත කර තිබේ වීරවංශ මහතා බන්ධනාගාරයේ උපවාසයක නිරතව සිටින හෙයින් ඉන් පසුතැවීමට පත්වීම නිසා ඇය බදාදා 22 සිට ආහාර ගැනීම ප්‍රතික්ෂේප කර ඇති බව ජාතික නිදහස් පෙරමුණේ ආරංචි මාර්ග කියයි රාගම රෝහලට ඇතුළත් කිරීමෙන් අනතුරුව ඇය කොළඹ ළමා රෝහලට ඇතුළත් කර ඇත .
අග්‍රාමාත්‍ය රනිල් වික්‍රමසිංහ මහතගේ 68 වැනි ජන්ම දිනය අදට 24 ට යෙදී තිබුණි ඒ නිමිත්තෙන් ගංඟාරාම විහාරයේදී ආසිරි පතා හා සෙත්පතා විශේෂ බෝධි පූජාවක් පැවැත්වුණි ඒ ගංඟාරාමාධිපති කොළඹ නව කෝරලේ ප්‍රධාන සංඝනායක අති පූජ්‍ය ගල්බඩ ඥානීස්සර නාහිමියන්ගේ අනුශාසනා ප්‍රධානත්වයෙන් ගංගාරාම විහාරවාසී ආචාර්ය කිරින්දේ අස්සජි හිමියන්ගේ මෙහෙයවීමෙන් මහා සංඝරත්නයේ සහභාගිත්වයෙන්ය පාසැල් හැරයන තරුණ යන්ගේ අනාගතය සුරක්ෂිත කිරීම හා සුභවාධි අනාගතයකට මග පෙන්වීම දුර දක්නා නුණින් එවකට යෞවන කටයුතු අමාත්‍යවරයා ලෙස ක්‍රියා කළ වත්මන් අග්‍රාමාත්‍ය රනිල් වික්‍රමසිංහ මහතා 1978 දී ගංඟාරාම විහාරයට අනුබද්දව ශ්‍රී ජිනරතන කාර්මික විද්‍යාලය ආරම්භ කළා තරුණයන් ස්වයං රැකියාවකට යොමුකිරීමේ අරමුණින් ආරම්භ කළ මේ කාර්මික විද්‍යාලයෙන් ඉගෙනුම ලැබූ තරුණයන් මේ වන විට ලක්ෂ හතරහමාරකට අධික තරුණයන් පිරිසක් රැකියාවල යෙදී සිටින බව පොඩි හාමුදුරුවන් පැවසීය මේවනවිට ශ්‍රී ජිනරතන කාර්මික විද්‍යාලයෙන් දැනුම ලබාගත් තරුණයන් ජපානය කොරියාව තායිලන්තය හොංකොං වැනි රටවල සේවය නියුතුව සිටී ඒ වගේම් මෙරට තුළත් සේවයේ නිරතවෙන තරුණ පිරිසක් ඉන්නවා ශ්‍රී ජිනරතන කාර්මික විද්‍යාලයේ නිර්මාතෘ වරයා වන අග්‍රාමාත්‍ය රනිල් වික්‍රමසිංහ මහතා කෘතගුණ සැලකීම අරමුණුකරගෙන කාර්මික විද්‍යාලයේ ගුරුබවතුන් හා සිසුන් මේ පිංකම සංවිධානය කළබව උන්වහන්සේ පැවසීය මේ අවස්ථාවට අග්‍රාමාත්‍ය පෞද්ගලික ලේකම් කේ පී දයාරත්න සහභාගී වී සිටින බවත් අටේ සුභසිද්ධිය වෙනුවෙන් වඩ වඩාත් අටේ යහපත වෙනුවෙන් වැඩ කිරීමට සක්තිය ධෛර්ය අග්‍රාමාත්‍ය රනිල් වික්‍රමසිංහ මහතාට ලැබේවායි පොඩි හාමුදුරුවන් වහන්සේ සෙත්පැතීය .
පර්පචුවල් ටෙ‍්‍රෂරීස් සමාගම මගින් කල්කුඩා ප‍්‍රදේශයේ මත්පැන් කර්මාන්තශාලාවක් ආරම්භ කිරීමට යන බවත් එයට ඉඩ නොදිය යුතු බවත් ශ්‍රී ලංකා නිදහස් පක්‍ෂ තරුණ පෙරමුණේ සභාපති ශාන්ත බණ්ඩාර මහතා පවසයි මෙය ආරම්භ කිරීමට ඉඩ දුනහොත් යාපනයේ තල් අරක්කු කර්මාන්තයේ නියුතු ජනතාවගේ ජීවනෝපායට ගැටලූ ඇතිවන බවත් එම කර්මාන්තයේ නියුතු ජනතාව දැනටත් මුදල් අමාත්‍යාංශයේ වැරදි තීරණ නිසා පීඩාවට පත්ව සිටින බවත් බණ්ඩාර මහතා කියයි බැඳුම්කර වංචාව සම්බන්ධයෙන් පර්පචුවල් ටෙ‍්‍රෂරීස් සමාගමට එරෙහිව පරීක්‍ෂණ සිදුකෙරෙමින් තිබියදීත් ඔවුන්ට බදු සහන ඇතුළු සියල්ල ලබා දෙමින් යාපනයේ ජනතාවගේ කර්මාන්තයට පහර ගසන්නට මුදල් අමාත්‍යාංශය හා සුරා බදු දෙපාර්තමේන්තුව කටයුතු කිරීම ගැටලූවක් බවද සභාපතිවරයා පවසයි යාපනයේ ජනතාව ඉල්ලන්නේ ෆෙඩරල් ඉඩම් බලතල හෝ පොලිස් බලතල නොව තමන්ට පවතින මෙවන් ගැටලූවලට විසඳුම් බව කි ශාන්ත බණ්ඩාර මහතා ඒවා විසඳන්නේ නැතිව සංහිඳියාව ගැන කතා කළ නොහැකි බවද ප‍්‍රකාශ කරයි .
පස්සර ලුණුගල ප්‍රදේශය පුරා සූකර උණ රෝගය සීඝ්‍රයෙන් පැතිර යාම හේතුවෙන් රෝගීන් 40 දෙනෙකු පමණ රෝහලේ නේවාසිකව ප්‍රතිකාර ලබන බවත් 300කට අධික සංඛ්‍යාවක් බාහිර රෝගී අංශයෙන් ප්‍රතිකාර ගෙන තිබෙන බවත් ලුණුගල රෝහලේ දිස්ත්‍රීක් වෛද්‍ය නිලදාරී වෛද්‍ය අබේකෝන් මහතා පැවසීය මෙලෙස පැතිර ගොස් ඇති වෛරසය ඉන්ප්ලුවන්සා A නැමති සූකර උණ රෝගයක් යැයි අනාවරණය කරගෙන තිබෙන අතර මෙකී වෛරසය සමාජයේ ගැවසෙන පුද්ගලයින් ආශ්වාස පාශ්වාස කිරීම තුළින් ශරීරගත වී තිබේ සතියක කාලයක් තුළ මෙම වෛරසය ප්‍රදේශය පුරා පැතිර ගොස් ඇති බවත් මේ වනවිට එම තත්ත්වය ක්‍රම ක්‍රමයෙන් පහවී ඇති බවත් සදහන් කළ වෛද්‍යවරයා මිනිසුන් වැඩි වශයෙන් ගැවසෙන ස්ථානවල රැදී නොසිටින ලෙස ප්‍රදේශවාසීන්ගෙන් ඉල්ලා සිටීයි එමෙන්ම උණ රෝගයක් ඇති වූ විගස වෛද්‍ය උපදෙස් ලබා ගන්නා ලෙසත් රෝහල්වලට දරුවන් රැගෙන නොඑන ලෙසත් මංගල අවමංගල්‍ය උත්සව සදහා සහභාගී වීම අවම කරගන්නා ලෙසත් මුඛ ආවරණ පැළද ගන්නා ලෙසත් ප්‍රදේශවාසීන්ගෙන් ඉල්ලා සිටින අතර මෙම වෛරසය අවට ප්‍රදේශවලටද පැතිරීමේ අවධානමක්ද පවතින බැවින් අවට ප්‍රදේශවාසීන්ද ප්‍රවේශම් විය යුතු යැයි සදහන් කළේය .
ඇමරිකාවේ නව සංක්‍රමණික නීති හේතුවෙන්නිව්යෝක් නුවර ජෝන් එෆ් කෙනඩි ගුවන්තොටුපළේශ්‍රී ලාංකිකයන් ඇතුළු රටවල් 20ක71 දෙනකු සිරවී සිටින බවවිදෙස් මාධ්‍ය වාර්තා පවසයි ඇමරිකා නව ජනපති ඩොනල්ඩ් ට්‍රම්ප් මහතාගේ නව සංක්‍රමණික නීති හේතුවෙන් මෙම තත්ත්වය උද්ගතවී ඇතැයි කියති ශ්‍රී ලංකාවට අමතරව මැලේසියා චීන තුර්කි පාකිස්තාන ප්‍රංශ ඇල්ජීරියා ජෝර්දාන් කටාර් සෙනගල් ස්විට්සර්ලන්ත ඊජිප්තු හා ඝානා ඇතුළු රටවල පිරිසක් ද සිරියා ඉරාක සුඩාන ලිබියා යන ඇමරිකාවට ඇතුළුවීම තහනම් කළ රටවල අයද එහි රඳවාගනු ලැබ සිටිති මේ හේතුවෙන් ජෝන් එෆ් කෙනඩි ගුවන්තොටුපළේ කලබලකාරී තත්ත්වයක් උද්ගතව ඇති බවත් වාර්තාවේ මුස්ලිම් ජාතික පිරිස් බහුතරයක් වෙසෙන රටවල් 7කට ඇමරිකාවට ඇතුළුවීම තහනම් කරමින් පසුගියදා නව ජනපති ඩොනල්ඩ් ට්‍රම්ප් මහතා නියෝගයක් නිකුත් කළ අතර සරණාගතයින් වෙනුවෙන් දින 120ක කාලයකට එය අත්හිටවනු ලැබිණි .
විල්පත්තු වනාන්තරය උතුරින් පිහිටි වනාන්තර 04ක් සංරක්ෂිත වනාන්තර ලෙස ගැසට් කර තිබේ ජනාධිපති මාධ්‍ය ඒකකය නිවේදනයක් නිකුත් කරමින් මේ බව සදහන් කර ඇත අදාළ නිවේදනය පහත පරිදිය .
Tags ජනධිපති මාධ්‍ය ඒකකය .
බියගම වඩුවේගම ප්‍රදේශයේදී සිදු වූ රිය අනතුරකින් මවක සහ කුඩා දරුවෙකු මියගොස් තිබේ දෙල්ගොඩ දෙස සිට බියගම දෙසට ධාවනය වූ බස් රථයක් හා ප්‍රතිවිරුද්ධ දෙසින් ධාවනය වූ යතුරු පැදියක් මුහුණට මුහුණ ගැටීමෙන් අනතුර සිදුව ඇති බව පොලිසිය පැවසුවේය අනතුරින් බරපතළ තුවාල ලැබූ යතුරුපැදිකරු ඔහුගේ බිරිද සහ කුඩා දරුවා බියගම රෝහලට ඇතුළත් කර ඇති අතර එහිදී බිරිඳ සහ දරුවා මියගොස් තිබේ මියගොස් ඇත්තේ හෝමාගම ප්‍රදේශයේ පදිංචිව සිටි 26 හැවිරිදි කාන්තාවක සහ ඇයගේ අවුරුද්දක් වයසැති පිරිමි දරුවාය බරපතළ තත්ත්වයේ පසුවන පිරිමි පුද්ගලයා වැඩිදුර ප්‍රතිකාර සඳහා කොළඹ ජාතික රෝහලට මාරුකර යවා ඇති බව පොලිසිය පැවසුවේය අනතුර සම්බන්ධයෙන් බස් රථයේ රියදුරු අත්අඩංගුවට ගෙන ඇති අතර බියගම පොලිසිය වැඩිදුර විමර්ශන සිදු කරයි .
ශ්‍රී ලංකාවේ ප්‍රතිසන්ධානය ප්‍රවර්ධනය කිරීම වගවීම හා මානව හිමිකම් සම්බන්ධයෙන් 2015 දී සම්මත කරගත් යෝජනාව පූර්ණ වශයෙන් ක්‍රියාත්මක කිරීමේ අවශ්‍යතාවය නැවත වරක් සනාථ කරමින් එක්සත් ජාතීන්ගේ මානව හිමිකම් කවුන්සලය මගින් සම්මත කරන ලද යෝජනාවට දෙමළ ජාතික සන්ධානය ප්‍රසාදය පළ කරන බවනිවේදනයක් නිකුත් කරමින් පවසයි .
එම නිවේදනය පහත පරිදිය .
2017 මාර්තු 24 වන දින එක්සත් ජාතීන්ගේ මානව හිමිකම් කවුන්සලයේදී සම්මත කර ගත් 34 L I යෝජනාව පිළිබඳ ප්‍රකාශය .
ශ්‍රී ලංකාවේ ප්‍රතිසන්ධානය ප්‍රවර්ධනය කිරීම වගවීම හා මානව හිමිකම් සම්බන්ධයෙන් 2015 දී සම්මත කරගත් 30 1 දරන යෝජනාව පූර්ණ වශයෙන් ක්‍රියාත්මක කිරීමේ අවශ්‍යතාවය නැවත වරක් සනාථ කරමින් එක්සත් ජාතීන්ගේ මානව හිමිකම් කවුන්සලය මගින් සම්මත කරන ලද 34 L I යෝජනාව දෙමළ ජාතික සන්ධානය විසින් සාදරයෙන් පිළිගනු ලබයි .
34 L I යෝජනාව ක්‍රියාත්මක කිරීම සඳහා ශ්‍රී ලංකා රජයට හා මානව හිමිකම් පිළිබඳ මහ කොමසාරිස් කාර්යාලයට නිශ්චිත කාලයක් ලබාදීමත් 30 1 යෝජනාව සාර්ථක ලෙස ක්‍රියාත්මක කර ඒ පිළිබඳ වාර්තාවක් පිළිවෙළින් 2018 දී හා 2019 දී පැවැත්වීමට නියමිත එක්සත් ජාතීන්ගේ මානව හිමිකම් කවුන්සලයේ 37 වන හා 40 වන සැසිවාරයේදී ඉදිරිපත් කිරීමට නියම කිරීම පිළිබඳවත් දෙමළ ජාතික සන්ධානය තම ප්‍රසාදය පළකරයි .
තම පොරොන්දු වලට ගරු කර ඒවා අකුරටම හා හරවත් ලෙස ක්‍රියාත්මක කිරීමට කටයුතු කරන ලෙසට අපි ශ්‍රී ලංකා රජයෙන් ඉල්ලා සිටිමු .
එම පොරොන්දු ඉටුකරමින් ඉඩම් නිදහස් කිරීමේ ගැටලුව දෙමළ දේශපාලන සිරකරුවන් රඳවා තබා ගැනීම අතුරුදහන් වූ පුද්ගලයින්ගේ පවුල්වල දුක්ගැනවිලි හා ව්‍යවස්ථාමය ප්‍රතිශෝධන කෙටුම්පත් කිරීම යන කරුණු පිළිබඳවත් අවංක ලෙස කටයුතු කරන ලෙස ද අපි ඉල්ලා සිටිමු .
දෙමළ ජනතාව මෙම පීඩාවන් ඉවසා සිටීමේ අන්තයටම පැමිණ ඇති බැවින් මෙම බොහෝ ගැටලු සම්බන්ධයෙන් තමන්ට මුහුණපෑමට සිදුවී ඇති අහිමිවීම් පීඩාවන් සඳහා කඩිනමින් පිළියම් යෙදිය යුතු බවටත් අපි ඉල්ලා සිටිමු ඉහත සඳහන් කරුණු සාක්ෂාත් කර ගැනීම සඳහා ජාත්‍යන්තර ප්‍රජාව දක්වන සහයෝගයත් ඒ සම්බන්ධ කටයුතු වල අඛණ්ඩව නියැලී සිටීමත් පිළිබඳව අපි ප්‍රසාදය පළ කරමු .
එක්සත් ජාතීන්ගේ නිර්දේශ හා ශ්‍රී ලංකාවේ ප්‍රතිසන්ධානය හා සංක්‍රාන්තික යුක්තිය සම්බන්ධයෙන් ඇති වෙනත් යෝජිත ක්‍රියාවලි ක්‍රියාත්මක කිරීමෙහිලා සමීපව කටයුතු කිරීමෙන් හා ඒවා අධීක්ෂණය කිරීමෙන් තම වගකීම් ඉටු කරලන බව දෙමළ කථා කරන ජනතාවගේ ඡන්දයෙන් පත් වූ නියෝජිතයින් ලෙස දෙමළ ජාතික සන්ධානයේ අපි නැවත වරක් කියා සිටිමු එක්සත් ජාතීන්ගේ යෝජනා ක්‍රියාත්මක කිරීමෙන් අත්වන ප්‍රතිලාභ විපත්වලට ගොදුරු වී සිටින ජනතාවට ලබාදීම සඳහා එක්සත් ජාතීන් මානව හිමිකම් කවුන්සලය හා ජාත්‍යන්තර ප්‍රජාව විසින් ගතහැකි සියලු පියවර ගැනීමට කටයුතු කළ යුතු යැයි අපි සැලකර සිටිමු .
දෙමළ ජාතික සන්ධානය Tags දෙමළ ජාතික සන්ධානය .
රතුපස්වල පිරිසිදු පානීය ජලය ඉල්ලු ගම්වාසීන්ට වෙඩි තබා තිදෙනකු මරා දැමීමේ සිද්ධියට සැකපිට යුද හමුදා සාමාජිකයන් තිදෙනකු අද 24 අත්අඩංගුවට ගත් බව රහස් පොලිසිය කියයි මේ අතර යුද හමුදා සැරයන්වරු දෙදෙනෙක්ද සිටිති .
සැකකරුවන් අද සවස ගම්පහ මහේස්ත්‍රාත් අධිකරණයට ඉදිරිපත් කිරීමට නියමිතය සැකකරුවන් වෙනුවෙන් නීතිඥවරියක ද මේ වන විට ගම්පහ මහාධිකරණයට පැමිණ සිටියි .
රතුපස්වල වෙඩි තැබීම සිදු වූයේ 2013 අගෝස්තු 01 වැනි දා ය .
උපේක්ෂා ස්වර්ණමාලි හැමෝම ආදරය කරන ජනප්‍රිය නිළියක් නිරූපණ ක්ෂේත්‍රයෙන් කලාවට පිවිසි උපේක්ෂා අතිශය ජනප්‍රියත්වයට පත්වුණේ ස්වාධීන රූපවාහිනී සේවයේ විකාශය වූ පබා ටෙලිනාට්‍ය මාලාව හරහා පබා ලෙසින් ඒ ලැබුණු අසීමිත ජනප්‍රියත්වය නිසාම ජනතා ඡන්දයෙන් පාර්ලිමේන්තු යන්නට පවා ඇය වාසනාවන්ත වුණා මේ දිනවල නම් උපේක්ෂාගේ අලුත්ම පදවිය මව් පදවියයි ජීවිතේ මේ ලැබූ උතුම්ම පදවිය ගැන උපේක්ෂා හදසරට කිව්වේ මෙහෙම .
උපේක්ෂා කොහොමද ජීවිතේ අලුත් වෙනස වෙනස කියන්නේ ජීවිතේ සම්පූර්ණයෙන්ම වෙනස්වෙලා තවම හැඩ ගැහෙනවා ජීවිතය විඳින කාලයක් මේ මව් පදවිය කියන එක ගැන අපි කොයිතරම් අහලා තිබ්බත් තේරුම් ගන්න උත්සහ කළත් අම්මා කෙනෙක් වෙන්නම ඕනේ හරියට තේරුම් ගන්න පැහැදිලිවම සැහැල්ලුවට ගත යුතු දෙයක් නෙවෙයි මොකද අද කාලේ දරුවෙක් වදන්න ලේසියි නමුත් හදන්න අමාරුයි මේක සුන්දරයි හොඳයි සතුටුයි කියන්න පුළුවන් දෙයක් විතරක් නෙවෙයි ඒ බැරූරුම්කම තේරුම් අරන් සිහියෙන් ජීවත් වෙන්න උත්සාහ කරන්න ඕනේ මම ජීවිතේ වටිනාම දෙයක් හැටියට දැන් මේ මව් පදවිය අත්විඳින්නේ .
පුංචි දෝණිට තිබ්බ නම ධනුජි ෂැනන් පෙරේරා .
දුවෙක් ලැබෙන්න ඉන්නේ කියලා කලින්ම දැනගෙන හිටියද ඔව් මට පුදුම ආසාවක් තිබ්බේ ඒ ගැන දැනගන්න ඒ නිසා අපි කළින්ම දැනගත්තා .
කැමැත්තෙන් හිටියේ දුවෙක්ට ද මෙහෙමයි අවංකවම කියනවා නම් සමාජයේ කතා වෙන ආකල්ප එක්ක අපිටත් එහෙම ආසාවක් තිබ්බා වාසනාවකට මම එක්කෙනෙක්ට කැමති වෙද්දී මහත්තයා කැමැත්ත අනිත් පැත්තට නමුත් මම මුල් මාස තුන යද්දී තේරුම් ගත්ත දෙයක් තමා දුවෙක් ද පුතෙක් ද කියන දේ නෙවෙයි වැදගත් නිරෝගී දරුවෙක් කියන දෙය අපේ රටේ තියෙන මේ ආකල්පවල තියෙන දුර්වලතා නම් පුදුම ඛේදනීය තත්ත්වයක් මුල් දරුවා දුවෙක් වුණොත් හොඳ කියන අය ඉන්නවා වගේම පුතෙක් ලැබුණොත් හොඳයි කියන අය ඉන්නවා ඒත් මම තේරුම් ගත්ත දෙයක් තමා දරුවෝ කියන්නේ අපේ ප්‍රශ්නවලට විසඳුමක්වත් අපේ වාසනාව පාදා ගන්න තියෙන දෙයක්වත් නෙවෙයි අපේ පැවැත්මට අපි සමාජයට යහපත් දරුවෙක් දායාද කරන්න ඕනේ අද කාලේ දුවෙක් ද පුතෙක් ද කියලා වෙනසක් නැහැ දෙපාර්ශවයම පරිස්සම් කරගන්න හරි අමාරුයි .
ඔබට දරුවා ලැබුණේ සාමාන්‍ය දරු ප්‍රසූතියකින්ද සීසර් මගින්ද සීසර් මගින් .
ඇයි ඒ එය ඔබේ තීරණයක් ද ඒක මම සහ මගේ මහත්තයා වගේම මගේ වෛද්‍යවරයා එක්ක කතා කරලා ගත්ත තීරණයක් මගේ මහත්තයට ස්තූතිවන්ත වෙන්න ඕනේ මේ වෙලාවේදීත් දෙසැරයක් හිතන්නේ නැතුව සියලු වියදම් දැරුවා මම දෙවියන්ට ස්තූතිවන්ත වෙනවා මට මේ වගේ මහත්තයෙක් ලබා දුන්නට .
බයක් තිබුණද අනිවාර් යෙන්ම පුංචි නෙවෙයි ලොකු බයක් තිබ්බා මොකද අපිට සමාජයෙන් ඇහෙන දේවල් සහ අන්තර්ජාලය තියෙන නිසා අපි එක එක දේවල් හොයනවා වැඩියි ඒ නිසා තමා බයක් තිබ්බෙ හැබැයි කියන්න ඕනේ දරු ප්‍රසූතිය කියන දේ සාපේක්ෂයි එක එක්කෙනාගේ මානසිකත්වය දරා ගැනීමේ ශක්තිය සහ වාසනාව ලැබීම මේ හැමදේම බලපානවා මට වුණත් තිබ්බෙ අනවශ්‍ය බයක් අද මම හිතද්දී මට දැනෙන එකම දේ තමා මට තිබ්බ ඒ අනවශ්‍ය බය ඇරෙන්න මට කිසිම ගැටලුවක් තිබ්බෙ නැහැ මට ප්‍රසිද්ධියේ කියන්න තියෙන්නේ අම්මලට බය වෙන්න එපා මොහොතින් මොහොත තමන්ට එනදේට හොඳින් මුහුණ දෙන්න .
ජ්‍යොතිෂය විශ්වාස කරනවද නැහැ මමත් මගේ මහත්තයත් දෙන්නම ජ්‍යොතිෂය විශ්වාස කරන්නේ නැහැ .
දෝණි කව්රු වගේ කියලද දකින අය කියන්නේ අනේ දුකකට තියෙන්නේ දකින හැමෝම කියන්නේ තාත්තා වගේ කියලා ඇත්තටම මගේ මහත්තයා ලස්සනයි එයාට ලස්සන ඇස් දෙකක් තියෙනවා නමුත් මගේ පොඩි ආත්මාර්ථකාමීකමක් සහ ලෝබකමක් තියෙනවා ඒ නිසා මම මේ දවස්වල හොයනවා හොයනවා පොඩි හරි දෙයක් තියෙනවා ද කියලා මම වගේ ඉතින් චූටි චූටි දේවල් ටිකක් තියෙනවා නමුත් කල් වැඩියි ඒ ගැන කියන්න ඉතින් .
ශරීරයේ හැඩය පෙර පරිදි පවත්වාගන්න මොනවද කරන්නේ එතනදීත් මට කියන්න තියෙන්නේ ආයෙමත් ඒවා නම් හරි බොරු කතා මගේ අම්මා පවා මට කිව්වා දරුවෙක් ලැබුණට පස්සේ මහත් වෙනවා කියලා ඒත් මගේ නම් එහෙම අනවශ්‍ය මහතක් ඇති වුණේ නැහැ කලින්ට වඩා බර කිලෝග්‍රෑම් 3 ක් වගේ වැඩියි ඊට අමතරව මවක් වෙද්දී වෙන වෙනස්කම් කිහිපයක් තියෙනවා ඒවා නම් ස්වභාවිකයි මම ඒවා නම් කවදාවත් කැතක් විදියට දකින්නේ නැහැ අනික මම දුව ලැබෙන්න ඉන්නකොට ගොඩක් වතුර බිව්වා ඇත්තම කියනවා නම් ජීවිතේ කවදාවත් බීපු නැති වතුර ප්‍රමාණයක් බිව්වා ඒ වගේම මම හැමවෙලාවෙම පෝෂණය තියෙන කෑම වර්ග තමා ගත්තේ පාන් පිටි වර්ග වලින් හදන ආහාර සහ කඩවල්වල තියෙන ආහාර ගත්තෙම නැති තරම් බත් එක්ක එළවළු සහ මැල්ලුම් තමා වැඩිපුර ගත්තේ .
ආයේ කලාවට අවතීර්ණ වෙනවද ඔව් මම කලාවෙන් ඈත්වෙන්න නම් අදහසක් නැහැ මම කලිනුත් කියලා තියෙනවා මට ඕනේ දෙනවක හාමිනේ වගේ මැරෙනකම්ම රඟපාන්න ලංකාවේ අපි කලාව කළේ මුදල මුල් කරගෙන නෙවෙයි ආත්මතෘප්තිය වෙනුවෙන් අපේ අම්මා පවා මට නිතරම කියන දෙයක් තමා කලාව කියන්නේ දේවත්වයෙන් සලකන්න ඕනේ කියන දේ .
කොච්චර කාලයකින් ද ආය කලා කටයුතු පටන් ගන්නේ මම හිතාගෙන ඉන්නවා අඩුම අවුරුද්දක්වත් දරුවට මව් කිරි දෙන්නෙ ඒ කාලයෙන් පස්සේ මම කැමති හොඳ නිර්මාණවලට ඇරයුමක් ආවොත් මම රඟපානවා .
මහත්තයාගේ ලැබෙන සහයෝගය මට වචන වලින් කියන්න බැරි තරම් ලොකු සහයෝගයක් ලබා දෙනවා ඒ වගේම තමා මම කලා කටයුතුවල නිරත වෙනවට විරෝධයක් නැහැ ඒ නිදහස මට උපරිමයෙන් ලබාදෙනවා ඒ වගේම තමා මගේ අම්මවත් මතක් කරන්න ඕනේ අපිට ලොකු සහයෝගයක් ලබා දෙනවා .
විදෙස්ගත වෙන්න බලාපොරොත්තුවක් නැද්ද මහත්තයාගේ ව්‍යාපාර කටයුතුයි අනිත් හැමදෙයක්ම ගැන හිතුවම නම් ලංකාව දාලා පදිංචියට විදෙස්ගත වෙන්න නම් බලාපොරොත්තුවක් නැහැ නමුත් මම මහත්තයට දැන්ම කියලා තියෙනවා දරුවා උසස් පෙළ කළාට පස්සේ උසස් අධ්‍යාපනය හදාරන්න නම් රට යවන්න ඕනේ කියලා බලමු ඉතින් ඒකට තව අවුරුදු 18ක් තියෙනවානේ .
දුවත් නිළියක් වෙන්න ඕනේ කිව්වොත් දරුවා තෝරාගන්න වෘත්තියට මම බලපෑම් කරන්නේ නැහැ එයාගේ දක්ෂතාව ආසාව හඳුනාගෙන තමා මම මඟ පෙන්වන්නේ නමුත් දෙයක් කියන්න ඕනේ ඒ කාලේ වෙද්දීත් ලංකාවේ රංගනය ගැන හරියට හදාරන්න තැනක් තිබ්බේ නැත්නම් මම කියන්නේ පිටරටකට ගිහින් හරි නිවැරදි හැදෑරීමක් එක්ක රංගනයට එන්න කියන එක මොකද මම අද දකිනවා ජැක්ලින්ට පූජාට අද අපේ රටේ තියෙන තැන අපේ රටේ ඒ අයට වඩා දක්ෂ අය හිටියත් ඒ අයට තරම් වටිනාකමක් ලැබනේනේ නැහැ ඉතින් මම කැමති නැහැ නමට නිළියක් වෙනවා දකින්න මම කැමතියි හොඳ හැදෑරීමක් එක්ක රටට වටින කෙනෙක් වෙනවා දකින්න මගේ දරුවා ඒක කලා ක්ෂේත්‍රය වෙන්න ඕනේම නැහැ දුව සූපවෙදිනියක් වෙන්න කැමතියි කිව්වත් මම ඒ අංශයෙන් හොඳට උගන්වනවා .
උපේක්ෂා ජීවිතය ගැන ආපසු හැරිලා බලද්දී මොකද හිතෙන්නේ සතුටුයි මම කවදාවත් හිතුවේ නැහැ ලංකාවේ පදිංචි වෙන්න නිළියක් වෙන්න ඒ විතරක් නෙවෙයි පාර්ලිමේන්තු යන්න ඉතින් මේ හැම දෙයක්ම සිදුවුණේ මගේ ඉරණම අනුව ගිය ආත්මයේදී මම කළ පින් පව් අනුව තමා මට මේ හැමදෙයක්ම ලැබුණේ ඒක තමා මගේ එකම විශ්වාසය ඉතින් මේ ආත්මේ තුළ අපි කරන දේවල් තමා මැරුණම ගෙනියන්න වෙන්නේ මම ඒක දැඩිව විශ්වාස කරනවා මට ඕනේ හොඳ පුරවැසියෙක් වෙන්න ඒ වගේම හිතේ සැනසිල්ලෙන් ජීවත් වෙන්න .
I අනූෂා රණසිංහ .
7 15pm වාහන අවභාවිත කරන්න අනුබල දුන්නා කියා විමල් හිරේ දැම්මා දැන් වාහන නොවයි හෙළිකොප්ටරුත් තියෙනවා මොන්ටිසෝරි සිලබස් එකටත් සමලිංගික කතා දාන්න යනවා අපේ දෙමාපියන් මේ ගැන අවබෝධයෙන් ඉන්න ඕනෑ අපේ සංස්කෘතිය සබ්‍යත්වය රැකගන්න ඕනෑ මේ රැස්වීම සංවිධානය කරලා අපි කියන්නේ මේ ආණ්ඩුව ගෙදර පලයං කියලයි මහින්ද රාජපක්ෂ ඡායාරූපය ලහිරු හර්ෂණ 7 00pm මේ සෙනඟ දැක්කම අපේ නායකයන්ට අද කොයි පැත්තෙන් ඇඬෙයිද කියලා මට සැකයි එදා පැරදිලා ගෙදර ගියේ විශ්‍රාම ගන්නයි විවේක ගන්නයි නමුත් මේ නුගේගොඩින්ම අපේ නායකයන් රැස් වෙලා මට විශ්‍රාම යන්න දුන්නේ නෑ විධායක බලය පාර්ලිමේන්තුවට ගේනවා කියලයි පොරොන්දු වුණේ නමුත් කළේ ප්‍රෝඩාකාරී ව්‍යවස්ථාවක් ගෙන එන එකයි අපි ගත්තේ දීර්ඝකාලීන ණය ජනතාව රවටා බලයට ඇවිත් අද කරන්නේ මේ රට ණය කළ එකයි දැන් කියනවා මම ඕනෑකමින් පැරදුණාලු අද කරන්නේ රාජ්‍ය ආයතන විකුණන එකයි මේ රටේ මහා මංකොල්ලයෙන් ඒ ආයතන දැන් රූපවාහිනී ගුවන්විදුලි නාලිකා ගන්නවාලු .
ඒ හොරකම් කළ සල්ලිවලින් ගත්තු දේපොළ අපි බලයට ආවම රාජ සන්තක කරනවා දූෂණ වැඩිවෙලා කියලා ට්‍රාන්පේරන්සි වාර්තාවේ තිබෙනවා රට බේරාගත්තු රණවිරුවන් අද මහපාරේ ගුටි කනවා කොස්කොළ කාපන් කියා මේ රටේ ජනතාව ගොනාට අන්දන්න හදනවා නම් වැරදි අද හාල් කියද මේකටද අපි ඡන්දේ දුන්නේ මේ මිනිස්සුන්ට දෙන්න තියෙන්නේ තනකොළ මහින්ද රාජපක්ෂ ඡායාරූපය ලහිරු හර්ෂණ 6 58pm හිටපු ජනාධිපති සහ කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා ජන රැලිය අමතයි 6 57pm සමන් ඒකනායක මහතා යළි කවි කියයි 6 39pm නීතියෙන් ජනපති සහ අගමැති හිටියත් ජනතාවගේ ජනාධිපතිවරයා මහින්ද රාජපක්ෂ මහතායි දිනේෂ් ගුණවර්ධන මහතා ඡායාරූපය ලහිරු හර්ෂණ 6 37pm මහජන එක්සත් පෙරමුණේ නායක සහ හිටපු ඇමැති දිනේෂ් ගුණවර්ධන මහතා රැලිය අමතයි 6 28pm උදේ ඉඳන් බයේ හිටියේ වහියි කියලා නමුත් වැස්ස වලාහත දෙවියොත් පෙරළියක ඇරැඹුම සමඟ සිටින බව පෙනී යනවා .
මහින්දානන්ද අලුත්ගමගේ මහතා ඡායාරූපය ලහිරු හර්ෂණ 6 24pm මහින්දානන්ද අලුත්ගමගේ මහතා රැලිය අමතයි 6 16pm චන්ද්‍රිකා බණ්ඩාරනායක මහත්මිය එදා ශ්‍රීලංකා නිදහස් පක්ෂය දාලා ගියත් මහින්ද මහතා එසේ ගියේ නෑ පක්ෂයේ සිටින පිරිසිදු සාමාජිකයා මහින්ද රාජපක්ෂ මහතායි සමලිංගිකත්වයට කැමති අය ශ්‍රීලනිපයේ නෑ කුමාර වෙල්ගම මහතා ඡායාරූපය ලහිරු හර්ෂණ 6 13pm පාර්ලිමේන්තු මන්ත්‍රී කුමාර වෙල්ගම මහතා රැලිය අමතයි 5 54pm රිමාන්ඩ් බාරයේ සිටින විමල් වීරවංශ මහතා පාර්ලිමේන්තුවේ දී කළ කතාවක හඬපටයක් විකාශය කරයි 5 50pm ජාතික නිදහස් පෙරමුණ නියෝජනය කරමින් වීරකුමාර දිසානායක මහතා රැලිය අමතයි 5 46pm රිමාන්ඩ් බාරයේ සිටින විමල් වීරවංශ මහතා වෙනුවෙන් සියලු දෙනා නැගිට ප්‍රතිඥාවක් කියවන ලෙස නිවේදකයා කීවේය ඡායාරූපය ලහිරු හර්ෂණ 5 43pm රනිල් වික්‍රමසිංහ ලියූ බලගතු ශ්‍රී ලංකාවක් පොත මම කියෙව්වා එය කියවා අවසන් වන විට හිතුනා එහි නම පරගැති ශ්‍රී ලංකාවක් ලෙස වෙනස් කළ හැකියි කියලා වාසුදේව නානායක්කාර මහතා 5 42pm පාර්ලිමේන්තු මන්ත්‍රී වාසුදේව නානායක්කාර මහතා රැලිය අමතයි 5 35pm මහ දවල් මහ බැංකුව කොල්ල කෑ පළමු ආණ්ඩුව මෙයයි දූෂණ ගැන සොයන රංජන් රාමනායක පස් කැපීම ගැන හොයන්න ගිහින් ප්‍රාදේශීය ලේකම්වරියගේ හක්ක තලන බව කිව්වා අපි කියනවා පුළුවන්නම් අර්ජුන ඇලෝසියස්ගේ කනේ එක මයිලක් හරි ගලවා පෙන්වන්න කියලා බන්දුල ගුණවර්ධන මහතා ඡායාරූපය ලහිරු හර්ෂණ 5 30pm පාර්ලිමේන්තු මන්ත්‍රී බන්දුල ගුණවර්ධන මහතා රැලිය අමතයි 5 20pm හිටපු ජනාධිපති සහ කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා වේදිකාවට පැමිණෙයි ඡායාරූපය ලහිරු හර්ෂණ 5 18pm පූජිතගේ පොලිසියෙයි ඇමෙරිකාවෙයි ඉන්දියාවෙයි බලයෙන් ජන මතයට ඇහුම්කන් නොදී බලහත්කාරයෙන් ඉන්න අගමැතිවරයා හදනවා නම් මේ ජන ගඟ අරගෙන අරලියගහ මන්දිරයට එන්න අපි ලෑස්තියි උදය ගම්මන්පිල 5 16pm පාර්ලිමේන්තු මන්ත්‍රී උදය ගම්මන්පිල මහතා රැලිය අමතයි 5 10pm ළඟ එන මැතිවරණවල අන්ත පරාජය දැක දැක මෛත්‍රීපාල සිරිසේන මහතා අපිට එකතු වෙමු යැයි කියනවා .
ජී ඇල් පීරිස් මහතා 5 08pm පොදුජන පක්ෂයේ නායක ජීඑල් පීරිස් මහතා රැලිය අමතයි 5 05pm මහින්ද රාජපක්ෂ මහතා නොපැමිණි බවත් ආරක්ෂක තත්ත්වය මැන බැලීමට කාර් රියේ ඩමියක් එවූ බවත් ජොන්ස්ටන් ප්‍රනාන්දු මහතා කියයි 5 02pm හිටපු ජනපති කාර් රියෙන් බැස්සේ නැත කාර් රිය යලි ආපස්සට යයි 5 00pm මහින්ද රාජපක්ෂ මහතා පැමිණෙන බව කියන කාර් රිය වේදිකාව අසලට ආවේය ජායාරූපය ළහිරු හර්ෂණ 4 59pm හිටපු ජනාධිපතිවරයා පිළිගැනීම සඳහා නිවේදකයා හේතුපාට කීවේය 4 58pm හිටපු ජනාධිපති හා වත්මන් කුරුණෑගල දිස්ත්‍රික් පාර්ලිමේන්තු මන්ත්‍රී මහින්ද රාජපක්ෂ මහතා පැමිණෙන බව කියමින් ජොන්ස්ටන් ප්‍රනාන්දු මහතා කතාව නැවැත්වීය 4 54pm එදා හිටපු ජනපති ප්‍රේමදාසට එරෙහි ජන රැලිය ඇරැඹුනෙත් නුගේගොඩින් මෙම වසරේ ආණ්ඩුව පෙරළනවා ජොන්ස්ටන් ප්‍රනාන්දු මහතා 4 50pm වත්මන් රජය සීඅයිඩිය පාවිච්චි කරමින් දේශපාලන දඩයමේ යනවා රාජා කොල්ලුරේ මහතා 4 49pm කොමියුනිස්ට් පක්ෂයේ සභාපති රාජා කොල්ලුරේ මහතා රැලිය අමතයි 4 53pm හිටපු ඇමැති ජොන්ස්ටන් ප්‍රනාන්දු මහතා රැලිය අමතයි 4 45pm රජයේ වාහන අවභාවිතා කිරීමේ සිද්ධියක් මත රිමාන්ඩ් බාරයේ සිටින පාර්ලිමේන්තු මන්ත්‍රී විමල් වීරවංශ මහතාගේ බිරිය ශෂී වීරවංශ මහත්මිය සහ දියණිය වේදිකාවට පැමිණියහ පැමිණ සිටි පිරිසෙන් උණුසුම් පිළිගැනීමක් 4 40pm මහ බැංකු බැඳුම්කර වංචාව නිසාත් එය වසං කිරීමට මහ බැංකුව ක්‍රියා කිරීම නිසාත් අපේ රටේ ආර්ථිකය ගැන ලොව පුරා අවිශ්වාසයක් ඇති වෙලා තිස්ස විතාරණ මහතා 4 38pm ලංකා සම සමාජ පක්ෂයේ නායක තිස්ස විතාරණ මහතා රැලිය අමතයි ජායාරූපය ළහිරු හර්ෂණ 4 33pm අද මුළු නුගේගොඩම ජන ඟගක් වෙලා අපේ පක්ෂයේ ආශිර්වාදයත් මීට හිමි වෙනවා ශ්‍රී ලංකා මහජන පක්ෂයේ අසංක නවරත්න මහතා 4 23pm ඕෂධී හේවාමද්දුම මහත්මිය සංජය ලීලරත්න මහතා ඇතුළු කලාකරුවන් පිරිසක් ද රැලියට එක්ව සිටිති 4 21pm දේශ විමුක්ති ජනතා පෙරමුණේ නියෝජ්‍ය නායක ගලගම ධම්මරන්සි හිමියෝ කවියක් කියමින් රැලිය අමතති 4 19pm පාර්ලිමේන්තු මන්ත්‍රී ගාමිණී ලොකුගේ මහතා රැලිය අමතයි 4 15pm ප්‍රදේශයට පොද වැස්සක් ඇද හැලෙන්නට පටන් ගත් අතර පිරිස කුඩ ඉහළාගෙන රැලියට සවන් දෙති 4 10pm ගොවි පුතෙක් ජනාධිපති වී සිටියදී වැඩ බැරි ආණ්ඩුව සමස්ථ ගොවි ජනතාව විනාශ කරලා තිබෙනවා ඒ නිසා කුඹුරු කරගන්න බැරි වෙන්න දේව ශාපය වැදිලා රොෂාන් රණසිංහ මහතා 4 08pm පොළොන්නරු දිස්ත්‍රික් පාර්ලිමේන්තු මන්ත්‍රී රොෂාන් රණසිංහ මහතා රැලිය අමතයි 4 06pm මහින්ද රාජපක්ෂට කළගුණ සලකන්න කියා සැමගෙන් ඉල්ලනවා යැයි කරුණා අම්මාන් මහතා සිංහල බසින් කීවේය 4 05pm හිටපු නියෝජ්‍ය ඇමැතිවරයකු මෙන්ම මහින්ද රාජපක්ෂ මහතාගේ රජය සමයේ ශ්‍රීලනිපයේ හිටපු උප සභාපතිවරයකු ද වන විනයාගමූර්ති මුරලිදරන් හෙවත් කරුණා අම්මාන් මහතා දෙමළ බසින් රැලිය අමතයි 4 02pm නුගේගොඩට 5000ක් ආවොත් වලන් හෝදන්න යනවා කියා එක්කෙනෙක් කිව්වා අපි කාන්තාවෝ එකතු වෙලා වලන් හෝදන්න යන ඔහුට අමුඩ ලේන්සුවක් දෙනවා ගීතා කුමාරසිංහ මහත්මිය 4 00pm පාර්ලිමේන්තු මන්ත්‍රී ගීතා කුමාරසිංහ මහත්මිය රැලිය අමතන්නීය 3 47pm මහ දවාලේ කඩනා අපෙ මන්තිරු අමන රැලක් ඉන්නවා ගොන් තකතිරු මහජනතාව කලබල වන විට උන් මරු ඕවට කියන්නේ වැඩ තකතිරු කලාකරු සමන් ඒකනායක මහතා ජායාරූපය ළහිරු හර්ෂණ 3 43pm හැරවුමක ඇරැඹුම යමපාලනේ නැවතුම ලක් මවට සැනසුම දෙන්න ඔබගේ සුහද ඇරයුම කලාකරු සමන් ඒකනායක මහතා 3 40pm කලාකරුවකු වන සමන් ඒකනායක මහතා කවියෙන් රැලිය අමතයි 3 37pm සන්ධාන පාර්ලිමේන්තු මන්ත්‍රී මහජන එක්සත් පෙරමුණේ නායක දිනේෂ් ගුණවර්ධන මහතා වේදිකාවට පැමිණියේය 3 35pm වයඹ පළාත් හිටපු මන්ත්‍රී ඩී බී හේරත් ජන රැලිය අමතයි 3 33pm මහින්ද රාජපක්ෂ නැති ශ්‍රී ලංකා නිදහස් පක්ෂයක් බෝඩ් ලෑල්ලකට පමණක් සීමා වෙනවා පළාත් සභා මන්ත්‍රී ජගත් කුමාර මහතා ජායාරූපය ළහිරු හර්ෂණ 3 30pm බස්නාහිර පළාත් සභා මන්ත්‍රී ජගත් කුමාර මහතා රැලිය අමතයි 3 28pm නාමල් රාජපක්ෂ මහතා රැලියට පැමිණියේය ජනතාවගේ අත්පොලසන් මැද වේදිකාවට ගොඩවිය 3 20pm රනිල් මංගල චන්ද්‍රිකා කියන දක්ෂිනාංෂික ජුන්ටාව සහ ඔවුන්ට ආවතේව කරන අය අපේ රටේ ප්‍රධාන හතුරන් වෙලා ආචාර්ය දයාන් ජයතිලක මහතා .
ජායාරූපය ළහිරු හර්ෂණ 3 18pm පැරිසියේ හිටපු තානාපති මෙන්ම දේශපාලන විචාරකයකුද වන අාචාර්ය දයාන් ජයතිලක මහතා රැලිය අමතයි 3 16pm මේ රටේ බහුතර සිංහල ජනතාව සමඟ අද මුස්ලිම් ජනතාවත් මේ රජය ගෙදර යැවීමට මහින්ද රාජපක්ෂ මහතා සමග එක්ව සිටිනවා ඒ එච් එම් අස්වර් මහතා 3 14pm මුස්ලිම් ජනයා නියෝජනය කරමින් හිටපු පාර්ලිමේන්තු මන්ත්‍රී ඒ එච් එම් අස්වර් මහතා දෙමළ බසින් රැලිය අමතයි 3 12pm දේශද්‍රෝහී පාලකයන් අපේ නිජබිම කෑලි කිරීමට උත්සාහ කරනවා ගෙවිඳු කුමාරතුංග මහතා ජායාරූපය ළහිරු හර්ෂණ 3 10pm යුතුකම සංවාද කවයේ සාමාජික ගෙවිඳු කුමාරතුංග රැලිය අමතයි 3 08pm රැලිය නිසා නුගේගොඩ නගරයේ දැඩි රථවාහන තදබදයක් ජායාරූපය අකිල බද්දේවිතාන 3 03pm මහින්ද රාජපක්ෂ මහතාගේ ආණ්ඩු කාලයේ තුන්වේලම බත් කෑ මිනිසුන්ට දැන් කොස්කොළ සහ ක්‍රෝටන් කොළ කෑමට සිදුවී තිබේ ඩබ්ලිව් එම් පියදාස මහතා ජායාරූපය අකිල බද්දේවිතාන 3 01pm වෘත්තිය සමිති නායකයකු වන ඩබ්ලිව් එම් පියදාස මහතා රැලිය අමතයි 2 57pm යහපාලනය ආණ්ඩුව අවුරුදු දෙකයි දින 19ට රටේ ජනතාවට අපමණ අගයක් දුන්නා හම්බන්තොටදී හාමුදුරුවරුන්ට බිම පෙරළාගෙන පහර දීමෙන් අපමන අගය පෙනුනා රෝහිත අබේගුණවර්ධන මහතා 2 50pm පවතින වැසි සහිත කාලගුණය හේතුවෙන් දැඩි අපහසුතවයන් විඳ දරා ගැනීමට මාධ්‍යවේදීන්ට සිදුවිය .
මාධ්‍යවේදීන්ගේ දැඩි විරෝධයෙන් පසු .
අසුන් කිහිපයක් ලබාදිමට සංවිධායකයෝ කටයුතු කළහ ජායාරූපය ළහිරු හර්ෂණ 2 48pm ඒකාබද්ධ විපක්ෂ රැස්වීමට පැමිණි බොහෝ දෙනකු අත ක්‍රෝටන් කොළ අතු තිබේ 2 46pm පවතින රාජ්‍ය ත්‍රස්තවාදය මෙහෙයවන්නේ පොලිස්පති බෙංගමුවේ නාලක හිමි ජායාරූපය ළහිරු හර්ෂණ 2 42pm බෙංගමුවේ නාලක හිමියෝ රැස්වීම ඇමැතීම ආරම්භ කළහ 2 40 pm පෙරළියක ඇරඹුම නමින් ඒකාබද්ධ විපක්‍ෂය විසින් නුගේගොඩදී සංවිධානය කරන ලද රැළිය වාර්තා කිරීම සඳහා පැමිණි මාධ්‍යවේදීන්ට අසුන් පනවා නැත මාධ්‍යවේදීන් ඒ සම්බන්ධයෙන් සංවිධායකයන්ට කරුණු දැක්වා සිටි නමුත් විනාඩි 40 කට ආසන්න කාලයක් පුරා විසඳුමක් නොලැබිණ .
ජායාරූපය ළහිරු හර්ෂණ 2 31pm පෙරළියක ඇරැඹුම රැස්වීම ආරම්භ කරමින් වටිනාපහ සෝමානන්ද හිමියෝ පැමිණි පිරිස පංචශීලයේ පිහිටුවති 2 29pm පොදුජන පෙරමුණේ නායක ජී ඇල් පීරිස් මහතා සහ පාර්ලිමේන්තු මන්ත්‍රී ගීතා කුමාරසිංහ පැමිණෙති 2 20pm මෛත්‍රීපාල සිරිසේන මහතා පසුගිය පාලන කාලයේදී මහින්ද රාජපක්ෂ මහතා අගය කරමින් කළ කතාවක් පසුබිමින් විකාශය කෙරේ රැස්ව සිටි පිරිස හූ හඬ නඟති 2 18pm හිටපු ඇමැති ඩලස් අලහප්පෙරුම මහතා පැමිණියේය 2 16pm මහින්දානන්ද අලුත්ගමගේ සහ රෝහිත අබේගුණවර්ධන මහතා පැමිණ සංවිධායක කටයුතු සිදු කරයි ජායාරූපය ළහිරු හර්ෂණ 2 14pm ඒකාබද්ධ විපක්ෂය සංවිධානය කරන රැලිය සඳහා නුගේගොඩ ආනන්ද සමරකෝන් එළිමහන් රංග පීටය අසල සියල්ල සූදානම් කර තිබේ ජායාරූපය අකිල බද්දේවිතාන .
ශ්‍රී ලංකාවේ ඇති විශිෂ්ටතම වාස්තු විද්‍යාත්මක ලක්ෂණ වලින් යුතු බෝධි ඝරය හෙවත් බෝධි ආරක්ෂක ගෘහය වන ගල්ගමුව ඇහැටුවැව මාර්ගයේ ආසන්නයේ ඇති නිල්ලක්ගම බෝධි ඝරය අද වන විට අනාරක්ෂිත තත්ත්වකට පත්ව ඇතැයි ප්‍රදේශවාසීහු කියති එම බෝධි ඝරය පිහිටි ස්ථානය අවට මානව ජනාවාසයක් නොපිහිටීම සහ හාත්පස ඉඩම් අත්පත් කරගත් පුද්ගලයන්ගේ නොමනා ක්‍රියාකාරකම් නිසා මෙම තත්ත්වය උද්ගත වී ඇතැයි ඔවුහු වැඩිදුරටත් කියති ක්‍රි ව 08 09 සියවස් වල හෙවත් අනුරාධපුර රාජධානි සමයේ අවසන් භාගයේ ඉදිකරන ලද්දක් වන මෙය ලෝක පුරාවිද්‍යා උරුමයන් අතරද සුවිශේෂ අන්‍යතාවයකින් යුත් දුලබ ගණයේ ස්මාරකයක් බව පැවසෙයි මීට වසර කිහිපයකට පෙරද කිසියම් පිරිසක් මෙම පුරාවිද්‍යා ස්මාරකයට හානි පමුණුවා තිබිණ මෙම අනාරක්ෂිත තත්ත්වය පිළිබඳව අප විසින් කරන ලද විමසුමක දී පුරාවිද්‍යා දෙපාර්තමේන්තුවේ ජ්‍යෙෂ්ඨ නිලධාරියෙකු ප්‍රකාශ කොට සිටියේ දැනට දෙපාර්තමේන්තුව සතු ප්‍රතිපාදන සහ පහසුකම් අනුව මෙම ස්ථානය සඳහා උපරිම ශක්ති ප්‍රමාණයෙන් රැකවරණය දී ඇති බවකි ඒ කෙසේ හෝ දැනට පවත්නා අනාරක්ෂිත තත්ත්වය යටතේ ඒ සඳහා සිවිල් ආරක්ෂක දෙපාර්තමේන්තුවේ සහය ලබා ගැනීමෙන් මතු එළැඹිය හැකි ප්‍රබල පුරාවිද්‍යා විනාශයක් වළක්වා ගත හැකි බව පුරාවිද්‍යා හා ඉතිහාසය පිළිබඳ උනන්දුවක් පළකරන විද්වත්තුහු පවසා සිටිති .
සහන් සංකල්ප සිල්වා 24 March 2017 .
හිටපු ජනපති දිවංගත ඩී බී විජේතුංග මහතාගේ දියණිය අභාවප්‍රාප්ත චිත්‍රාංගනි කුමාරි විජේතුංග 61 මෙනවියෙගේ දේහයට ජනාධිපති මෛත්‍රීපාල සිරිසේන හා අග්‍රාමාත්‍ය රනිල් වික්‍රමසිංහ මහත්වරු අද 23 අවසන් ගෞරව දැක්වූහ අභාවප්‍රාප්ත චිත්‍රාංගනි කුමාරි විඡේතුංග මෙනවියගේ අවසන් කටයුතු සිකුරාදා 24 පස්වරු 4 00 ට මහනුවර මහයියාව පොදු සුසාන භුමියේදි සිදුකිරීමට නියමිතය .
සහකාර පොලිස් අධිකාරීවරියන් 8 දෙනෙකු පොලිස් අධිකාරී තනතුරට උසස් කර තිබෙනවා ඒ අනුව ශ්‍රී ලංකාවේ පොලිස් අධිකාරීවරියන් සංඛ්‍යාව 10ක් දක්වා ඉහළ යන බවයි පොලිස් මූලස්ථානය ප්‍රකාශ කළේ එකවර පොලිස් අධිකාරීවරියන් 8 දෙනෙකු පත් කළ පළමු අවස්ථාව ද මෙය වනවා .
ආචාර්ය රෝහණ වීරසිංහයන්ගේ ආදරනීය රෝහණ ප්‍රසංගය මාර්තු 25 26 සහ අප්‍රියෙල් 2 දිනවල ඉතාලියේදී පැවැත්වීමට නියමිතය මෙම යුරෝපා ප්‍රසංගයේදී විශාරද එඩ්වඩ් ජයකොඩි විශාරද චරිතා ප්‍රියදර්ශනී පීරිස් සහ චාමික සිරිමාන්න ගීත ගායනා කරති රෝහණ වීරසිංහ මහතාගේ සංගීත මෙහෙයවීමෙන් ශාමින්ද ආරච්චිගේ ප්‍රමුඛ වාද්‍ය වෘන්දයක් සංගීතය සපයයි .
මෙම ප්‍රසංගය 25 වැනිදා මිලානෝ 26 වැනිදා වෙරෝනා සහ අප්‍රියෙල් මස 2 වැනිදා රෝමය යන නගරවලදී පැවැත්වේ .
රතුපස්වල සිද්ධියට අත්අඩංගුවට ගත් හමුදා සාමාරිකයින් තිදෙනා අප්‍රියෙල් 03 දක්වා රිමාන්ඩ් කර තිබේ රතුපස්වල සිද්ධියට හමුදාවේ 03ක් අත්අඩංගුවට 2013 වසරේ සිදුවූ රතුපස්වල වෙඩි තැබීමේ සිද්ධියට අදාළව හමුදා සාමාජිකයින් 03 දෙනෙකු අද අත්අඩංගුවට ගෙන තිබේ ඒඅපරාධ පරීක්ෂණ දෙපාර්තමේන්තුව විසින් අදාළ හමුදා සාමාරිකයින් පිරිස අත්අඩංගුවට ගෙන ඇත්තේ සිද්ධියට අදාළව ඔවුන්ගෙන් ප්‍රශ්න කිරීමෙන් අනතුරුවයි එම පිරිස අතර යුද හමුදා කෝප්‍රල්වරුන් දෙදෙනෙකු සහ මාණ්ඩලික සැරයන්වරයෙකු ද වෙති සැකකරුවන් අද ගම්පහ අධිකරණයට ඉදිරිපත් කිරීමට නියමිතයි Tags අපරාධ පරීක්ෂණ දෙපාර්තමේන්තුවරතුපස්වල වෙඩි තැබීමේ සිද්ධිය .
හමුදා සාමාජිකයින් තිදෙනෙකු අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන තිබේ යුධ හමුදා මාධ්‍ය ප්‍රකාශක බ්‍රිගේඩියර් රොෂාන් සෙනෙවිරත්න මහතා පවසන්නේ අපරාධ පරීක්ෂණ දෙපාර්තමේන්තුව කළ දැනුම්දීමට අනුව එහි පෙනී සිටි අදාළ නිලධාරීන් තිදෙනා අත්අඩංගුවට ගෙන ඇති බවයි 2013 වසරේ සිදු වූ රතුපස්වල සිදුවීමට අදාළව ප්‍රකාශයක් ලබා ගැනීමෙන් අනතුරුව ඔවුන් අත්අඩංගුවට ගෙන තිබේ කෝප්‍රල්වරුන් දෙදෙනෙකු සහ සැරයන්වරුයෙකු අපරාධ පරීක්ෂණ දෙපාර්තමේන්තුව අත්අඩංගුවට ගෙන ඇති බවයි බ්‍රිගේඩියර් රොෂාන් සෙනෙවිරත්න මහතා පැවසුවේය වැලිවේරිය රතුපස්වල ප්‍රදේශයේ ක්‍රියාත්මක වූ කර්මාන්ත ශාලාවක් හේතුවෙන් භූගත ජලයට රසායන ද්‍රව්‍ය එකතුවන බවට චෝදනා කරමින් එම එය ස්ථානයෙන් ඉවත්කර ගන්නා ලෙස ප්‍රදේශවාසීන් උද්ඝෝෂණ මාලාවක් එවක සංවිධානය කර තිබුණි වැලිවේරිය ප්‍රදේහයේදී ප්‍රදේශවාසින් ක්‍රියාත්මක කළ උද්ඝෝෂණයක් විසුරුවාහැරීම සඳහා හමුදාව මැදිහත් වුණි එහිදී වෙඩි තැබීමක් ද සිදු වූ අතර එහිදී තිදෙනෙකු මියගොස් තවත් පිරිසක් තුවාල ලැබීය .
මීට පස්සේ කවුරු හොරකමකට වංචාවකට සම්බන්ධ වුණත් පුද්ගලයාගේ තරාතිරමට වැඩිය ජනාධිපතිතුමා නීතිය උපරිම මට්ටමෙන් ඒ අය වෙනුවෙන් කියාත්මක කරනවා කියන එක තමයි බැඳුම්කර සිද්ධියේදී දුන්නේ මේකට විතරක් සීමා වෙන්නේ නැහැ මීට පස්සේ තව කවුරුහරි වැරැද්දක් කළොත් හොරකමකට සම්බන්ධ වුණොත් අනිවාර්යයෙන්ම ජනාධිපතිතුමා දඬුවම් ලබා දෙන වැඩපිළිවෙළකට මූලිකත්වය ගන්නවා කියන එක මට සහතිකවම කියන්න පුළුවන් ඒ වගේම ඒ අයට දඬුවම් ලබාදීමේදී අමාත්‍ය ධුරවලින් ඉවත් කිරීම පමණක් නෙවෙයි ඊට එහා ගිය නීත්‍යනුකූල මට්ටමේ අධිකරණ ක්‍රියාමාර්ග ගැනීමටත් ජනාධිපතිතුමා අනිවාර්යයෙන් මැදිහත් වෙයි ඒක රටේ හොඳ ආරම්භයක් ඒ නිසා අපි ඒ පිළිබඳව සතුටු වෙනවා ධීවර හා ජලජ සම්පත් අමාත්‍ය මහින්ද අමරවීර මෙසේ පැවසූයේ පසුගියදා 11දා අඟුªණුකොළපැලැස්ස නගර ශාලාවේදී පැවැති උත්සවයකට සහභාගි වෙමිනි මේ අවස්ථාවට දකුණු පළාත් සභා ධීවර අමාත්‍ය එච් ඩබ්ලිව් ගුණසේන මහතාද එක්විය වැඩිදුරටත් අදහස් දක්වමින් අමාත්‍ය මහින්ද අමරවීර මෙසේද පැවැසීය මම කෝප් කමිටුPUNC් හිටියා කවදාවත් කෝප් කමිටුව ලබා දුන් නිර්දේශ ක්‍රියාත්මක වුණේ නැහැ මේ වගේම ආන්දෝලනයක් තිබුණා හෙජින් ගිවිසුම සම්බන්ධව ඊට කලින් රක්ෂණ සංස්ථාව පෞද්ගලීකරණය කිරීම සම්බන්ධව ගෑස් සමාගම් පෞද්ගලීකරණය කිරීම සම්බන්ධව ඒවායේ සිදුවුණු වංචා පිළිබඳව එයාර් ලංකා එක පිළිබඳව මේ වගේ ආයතන ගණනාවක් පිළිබඳව වාර්තා දුන්නා අපි අපි හොයලා දුන්නා වංචා සිදුවුණු ඒවා හැබැයි ඒවා එකක්වත් ක්‍රියාත්මක කළේ නැහැ කබඩ්වල පිරිලා ඇති ඒ වාර්තා ලිපිගොනු පිරිලා ඇති අල්මාරිවල හැබැයි ඒවා එකකටවත් තීන්දුවක් ගත්තේ නැහැ පළමු වතාවට දැන් තීන්දු ගන්න පටන් අරගෙන තියෙනවා තව විදියකට කිව්වොත් ජනාධිපතිතුමා වේවැල අතට අරගෙන තියෙනවා වංචා දූෂණවලට විරුද්ධව ඒක තමයි මේ රටේ ජනතාවගේ බලාපොරොත්තුව වංචා දූෂණවලට කවුරුහරි සම්බන්ධ වෙලා තියෙනව නම් ඇමැතිවරු වෙන්න පුළුවන් ඒ අයට දඬුවම් දෙන්න ඕනෑ රාජ්‍ය නිලධාරීන් ඒවට සම්බන්ධ වෙලා තියෙනවා නම් ඒ අයටත් දඬුවම් දෙන්න ඕන කියන මතය අද ජනතාව තුළ මතුවෙලා අපි ඒ පිළිබඳව සතුටු වෙනවා මේ දවස්වල බැඳුම්කර සිද්ධිය සම්බන්ධව මහා ලොකු කථිකාවතක් යනවා ඒකෙදී අනිවාර්යයෙන්ම ජනාධිපතිතුමා මැදිහත් වුණා පළමුවැනි වතාවට රටක් මේ වගේ වංචාවක් හොයන්න ජනාධිපතිවරයෙක් සෘජුව මැදිහත්වීම පිළිබඳව මෛත්‍රිපාල සිරිසේන මැතිතුමාට අපේ ප්‍රශංසාව අපි හිමි කරනවා වංචා දූෂණ ඇතිවෙන්න සිද්ධ වෙලා තියෙනවා අතීතයේ කවදාවත් මේ වගේ බලගතු සේවය කරන විනිශ්චයකාරවරු පත්කරලා මේ වගේ කමිටුවක් පත්කරලා කටයුතු කළේ නැහැ මේ පළමු වතාව ඒ වගේම කෝප් කමිටුව නිර්දේශ ලබා දීලා තියෙනවා ඇති වෙනකල් හැබැයි ඒවා එකක්වත් ක්‍රියාත්මක කළේ නැහැ පළමුවැනි වතාවට කෝප් කමිටුවේ ලිපිගොනු කුණු කූඩෙට යන්නේ නැතිව ක්‍රියාත්මක වෙන අවස්ථාව තමයි මේ මහ බැංකු බැඳුම්කර සිද්ධිය මේක අනිත් මැති ඇමැතිවරුන් සියලු දෙනාට හොඳ පාඩමක් මෙහෙම ගියොත් පාර්ලිමේන්තුව ගැන විශ්වාසය බිඳෙනවා හැසිරීම් පිළිබඳව ගැටලු ඇතිවෙනවා පසුගිය දවස්වලත් පාර්ලිමේන්තුවේ නායකයන් පිළිගන්න කියලා ඒකාබද්ධ විපක්ෂයේ මහා ගැටලුවක් ඇති වුණා බොහොම කතාබහක් ඇතිවුණා ඒකේ තීන්දු ගැනීමේ බලය නිමල් සිරිපාල ද සිල්වා ඇමැතිතුමාටයි මටයි තමයි පවරලා තියෙන්නේ දිනේෂ් ගුණවර්ධන මන්ත්‍රිතුමාගේ පක්ෂ තහනමක් ඇතිවුණා ඩලස් අලහප්පෙරුම මැතිතුමා ඒ වෙනුවෙන් නම් කරන්න කියලා මම කිව්වා මට ඒ ඉල්ලීම එව්ව නම් මම සන්ධානේ ලේකම්වරයා විදියට මම කියනවා ඒක පත්කරන්න කියලා හැබැයි මේ සතියකට දෙකකට නෙවෙයි ඒකාබද්ධ විපක්ෂයේ නායකකමට ඩලස් අලහප්පෙරුම මහත්තයව පත් කරන්න කියල තීන්දු කළොත් අපි ඒ තීන්දුව අරගෙන දෙනවා මේ දේශපාලනයේ කවදාවත් ජීවන වියදම අඩුයි කියපු කාලයක් මම දැක්කේ නැහැ මේ ජීවිත කාලයේ හැමදාම වැඩියි කියලා තමයි කියන්නේ ඇත්තටම වැඩි වෙලත් වැඩියි කියනවා නැති වුණත් වැඩියි කියනවා හැබැයි මේ රජය ආවට පස්සේ සහන දෙන තීන්දු ටිකක් ගත්තා ඉන්ධන මිල අඩු කළා ගෑස් මිල භාගෙකින් විතර අඩු කළා කිරි පිටි ටින් මාළු මිල අඩු කළා ඒ වගේ බොහෝ දේවල්වල මිල අඩු කිරීම කළා නමුත් අනික් දේවල්වලදී ඒ අවස්ථාව උදා කරගන්න බැරි වෙන්න ඇති මම ඉන්නවා ජීවන වියදම් කමිටුවේ අපි තීන්දුවක් ගත්තා හාල් රටින් ගේන්න ලංකාවේ හාල් දැන් සතොසින් දෙනවා හිටපු ගමන් මම ගිහිල්ලා බලනවා මම පාරිභෝගික කටයුතු ඇමැති නොවුණට දැන් කියනවා සතොස හාල් විකුණගන්න බැරි තරමට හාල් තියෙනවා කියලා ඉස්සර නම් කිලෝ පහ දහය දුන්නා දැන් ගෝනි ගණන් දෙනවා වී අලෙවි මණ්ඩලයේ වී තොග එළියට දානවා හැබැයි සමහරු ගිහිල්ලා රට හාල්මයි හොයන්නේ ඒක තමයි රස වැඩිම කියලා අපිට පොල් රටින් ගේන්න බැහැ පොල් රටින් ගෙනැල්ලා දෙන්න බැහැ රටින් පොල් ගෙනාවොත් අපේ පොල් වගාව විනාශ වෙයි කියලා හිතනවා ඒ වගේ පොඩි පොඩි ප්‍රශ්න තියෙනවා හැබැයි එක දෙයක් කරන්න පුළුවන් මේ හැමෝම ජීවන වියදම වැඩියි වැඩියි කියන එකේ අපි අපේ වියදම අඩු කරගන්න මහන්සි වෙනවද කියන එක ගැන කල්පනා කළා අපේ අමාත්‍යාංශයත් වැවක් සමඟ ගමක් වැඩසටහන ගෙනියනවා අපි වියදම අඩු කරගන්න දැනුවත් කිරීම් හා උදවු උපකාර කරනවා .
සුනඛයන් අයාලේ යෑමට ඉඩ හරින අයිතිකරුවන්ට අධිකරණය මගින් නියම කළ හැකි දඩ මුදල රුපියල් 25 000 දක්වා සහ ලබාදිය හැකි සිර දඬුවම වසර 2 දක්වා වැඩි කිරීම සඳහා වන සුනඛයන් ලියාපදිංචි කිරීමේ ආඥාපනත සංශෝධනය කිරීමේ යෝජනාවට අමාත්‍ය මණ්ඩලය අනුමැතිය ලබාදී තිබේ ඒ අනුව ආඥාපනත සංශෝධනය කිරීමට අවශ්‍ය නීති කෙටුම්පත් කිරීම සඳහා උපදෙස් ලබාදීමට නීති කෙටුම්පත් සම්පාදක වෙත යෝජනාව යොමු කරනු ඇත පළාත් සභා හා පළාත් පාලන අමාත්‍ය ෆයිසර් මුස්තාපා මහතා විසින් එම යෝජනාව ඉදිරිපත් කර තිබූ අතර අයාලේ යන සුනඛයන් පිළිබඳ ප්‍රශ්නය නිරාකරණය කිරීම අරමුණු කරගෙන එම යෝජනාව ඉදිරිපත් කර ඇත .
අගමැති රනිල් වික්‍රමසිංහ මහතාගේ 68 වැනි උපන් දිනය නිමිත්තෙන් අද 24 කොළඹ හුණුපිටිය ගංගාරාම විහාරස්ථානයේ දී විශේෂ බෝධි පූජා පිංකමක් සංවිධානය කර තිබිණි කොළඹ නව කෝරළයේ සංඝනායක ගංගාරාමාධිපති ගල්බොඩ ඥානිස්සර නාහිමියන්ගේ මූලිකත්වයෙන් පිංකම පැවැත්වුණු අතර අගමැති පෞද්ගලික ලේකම් කේ පී දයාරත්න මහතා ද හුණුපිටිය ශ්‍රී ජිනරතන කාර්මික විද්‍යාලයේ සිසුහු ද එම අවස්ථාවට එක්ව සිටියහ ශ්‍රී ජිනරතන කාර්මික විද්‍යාලයෙන් අධ්‍යාපනය ලබා මේ වනවිට ලක්ෂ හතර හමාරකට වැඩි දරු පිරිසක් විදෙස්ගතව මෙන්ම ස්වයං රැකියා අරඹා තම ජීවිත සාර්ථක කරගෙන ඇති බවත් එම අවස්ථාව ලබාදෙමින් ජිනරතන කාර්මික විද්‍යාලය පිහිටුවීමට උරදුන් එවකට යෞවන කටයුතු ඇමැති ධූරය දැරූ රනිල් වික්‍රමසිංහ වත්මන් අගමැතිවරයාගේ උපන්දිනය වෙනුවෙන් කෘතගුණ පූර්වකව එම විද්‍යාලයේ දරු දැරියන් ද පිංකම සඳහා එක්වූ බවත් ගංගාරාම විහාරවාසී කිරින්දේ අස්සජි හිමියෝ එහිදී පැවසූහ .
බියගම වඩුවේගම ප්‍රදේශයේදී බස් රථයක් සහ යතුරුපැදියක් එකිනෙක ගැටී අද සිදුවූ අනතුරකින් වයස අවුරුදු 26ක මවක් සහ ඇගේ අවුරුදු එක හමාරක කුඩා දරුවා ජීවිතක්ෂයට පත්වුණා සිද්ධියෙන් බරපතල තුවාල ලැබූ යතුරුපැදියේ ගමන් කළ දරුවාගේ පියා ද රෝහල් ගත කර තිබෙනවා .
තම මව විසින් පිටකොටුව පුද්ගලික බස් නැවතුමේ දමාගිය දරුවෙකු සොයා ගැනීමට පිටකොටුව පොලිසියට ඊයේ හැකි වුණා මෙම දරුවා දින දෙකක් කොටුව බස් නැවතුමේ සිට ඇති බවයි පොලිසිය පැවසුවේ දරුවාගේ මව සිඟමනේ යෙදෙන කාන්තාවක් ඇය මේවන තෙක් දරුවාව රැගෙන යෑමට පැමිණ නැති බවයි වාර්තා වන්නේ .
කොටුව පොලිසිය සිද්ධිය සම්බන්ධයෙන් පරීක්ෂණ පවත්වනවා .
කාසල්රි ජලාශයේ පාවෙමින් තිබු හදුනා නොගත් පිරිමි මළ සිරුරක් සොයා ගත් බව හැටන් පොලිසිය පවසනවා හැටන් නෝටන්බි‍්‍රජ් ප‍්‍රධාන මාර්ගයේ වනරාජා වත්ත පහළ කොටස මැණීක් කන්ද ජලාශ දුපත අසලයි මෙම මළ සිරුර සොයා ගෙන ඇත්තේ ජලාශයේධිවර කර්මාන්තයේ යෙදි සිටි පිරිසක් විසින් මෙම සිරුර දැක ඒ පිළිබඳව හැටන්පොලිසියට දැනුම් දී තිබෙනවා නාදුනන මළ සිරුර සම්බන්ධයෙන් හැටන් පොලිසියපුළුල් පරික්‍ෂණ ආරම්භ කර තිබෙනවා මළ සිරුර හමුවූ ස්ථානයට නොදුරුව තිබී මත්පැන් බෝතලයක් සහ ඇඳුම් කිහිපයක්ද පොලිසිය විසින් සොයා ගෙන තිබෙනවා හැටන් රංජිත් රාජපක්‍ෂ 24 March 2017 .
ගල්කිස්ස අත්තිඩියේ ගණිකා නිවාසයක් වටලා කළමනාකාරිනිය ඇතුළු කාන්තාවන් තිදෙනෙකු අත්අඩංගුවට ගෙන තිබෙනවා අත්අඩංගුවට ගත් කාන්තාවන් අවුරුදු 55 38 සහ 24 යන වයස්වල පසු වන දඹුල්ල පිළියන්දල සහ වලපනේ ප්‍රදේශවල පදිංචි කාන්තාවන් බවයි පොලිසිය පවසන්නේ ගල්කිස්ස පොලිසියට ලද තොරතුරක් මත ඊයේ 22 පස්වරුවේ මෙම වැටලීම සිදුකර තිබෙනවා ගල්කිස්ස මහේස්ත්‍රාත් අධිකරණය වෙත ඔවුන් ඉදිරිපත් කිරීමට නියමිතව තිබුණා .
යසෝදරා බාලිකා විද්‍යාලයට අනවසරයෙන් ඇතුළු වීමේ චෝදනාවට පරිවාස භාරයට පත්කර සිටි කොළඹ මහානාම විද්‍යාලයේ උසස් පෙළ සිසුවා ඇප මත නිදහස් කර තිබෙනවා .
ඉංගිරිය ලංකා බැංකුවට අද 24 අලුයම ඇතුළු වු කිහිප දෙනෙකු අල්මාරිය තිබු තුවක්කුවක් හා උණ්ඩ 10 ක් සොරා ගෙන ගොස් ඇතැයි පොලිසිය කියයි ජනෙල් දොර කඩා ගෙනවිත් බැංකුවට ඇතුළු වී ඇත .
උදයන්ති මුණසිංහ මාලදිවයිනේ සූකර උණ පැතිර යන බවට පළවන ඇතැම් මාධ්‍ය වාර්තා අසත්‍ය බව සෞඛ්‍ය සේවා අධ්‍යක්ෂ ජනරාල් වෛද්‍ය ජයසුන්දර බණ්ඩාර මහතා පවසයි ඔහු මේ බව පැවැසුවේ පසුගියදා 21දා සෞඛ්‍ය අධ්‍යාපන කාර්යාංශයේදී පැවැති ක්ෂය රෝග පිළිබඳ ජනතාව දැනුවත් කිරීමේ මාධ්‍ය හමුවේදීය මාලදිවයිනේ පැතිර යන්නේ සූකර උණ නොව ඉන්ෆ්ලුවෙන්සා ඩ්1ව්1 රෝගය බවත් ඒ බව වසංගත රෝග විද්‍යා අංශය සහ බොරැල්ල වෛද්‍ය පර්යේෂණ ආයතනයද තහවුරු කර තිබෙන බවත්ය වසර 3ක කාලයක සිට මෙරට ඉන්ෆ්ලුවෙන්සා රෝගීන් සිටින අතර එය වැලඳුණ රෝගීන් පසුගිය කාලයේදී මහනුවර බිබිල කිලිනොච්චිය යන ප්‍රදේශවලින්ද හමුවූ බවත් මාලදිවයිනේ සිට ශ්‍රී ලංකාවට පැමිණෙන විදේශිකයන් කටුනායක ගුවන්තොටුපළේ දී සෞඛ්‍ය පරීක්ෂණයකට ලක්කිරීමටද කටයුතු යොදා තිබෙන බැවින් එම විදේශිකයන් ශ්‍රී ලංකාවට පැමිණීම නතර කිරීමේ වුවමනාවක් නැති බව හෙතෙම පැවැසීය .
සපුමල් ජයසේන මාදුරුඔය ජාතික වනෝද්‍යානයේ සිදුකරන ලද යුද හමුදා වෙඩි පුහුණු කිරීම් සීමා කිරීමෙන් අනතුරුව උද්‍යානයේ වන සතුන් බහුලව ගැවසෙන බවත් සංචාරකයන්ගේ පැමිණීමෙහි වර්ධනයක් දක්නට ලැබෙන බවත් වනජීවී නිලධාරීහු සඳහන් කරති පසුගිය යුද සමයේදී මාදුරුඔය ජාතික වනෝද්‍යානයේ පිහිටුවන ලද හමුදා කඳවුරු දෙකක් මේ දක්වාම එහි ඇති අතර තවමත් එම ක¼දවුරු මගින් වනෝද්‍යානයේ අඛණ්ඩව හමුදා පුහුණුවීම් සිදු කරන බව වනජීවී නිලධාරීහු පවසති වනෝද්‍යානයේ මෙලෙස පිහිටුවා ඇත්තේ සමුද්‍ර විශේෂ බළකායේ කඳවුරක් සහ රෙජිමේන්තු කිහිපයකින් සැදුම්ලත් හමුදා පුහුණු පාසලකි වනජීවී පනතද උල්ලංඝනය කරමින් වනෝද්‍යානයේ සිදුකළ පුහුණුවීම් හේතුවෙන් අලි ඇතුන්ද ඇතුළු වන සතුන් විශාල ලෙස මිය ගියේ යැයි වනජීවී නිලධාරීහු කියති මේ පිළිබඳව දිගින් දිගටම මාධ්‍ය මගින් කරුණු අනාවරණය කිරීම නිසා වනෝද්‍යානයේ එක් කොටසකට පමණක් හමුදා පුහුණුවීම් සීමා කරන ලෙස තිරසර සංවර්ධන සහ වනජීවී අමාත්‍ය ගාමිණී ජයවික්‍රම පෙරේරා මහතා අදාළ අංශ වෙත උපදෙස් ලබාදී තිබිණි හමුදා පුහුණුවීම් සඳහා ජාතික වනෝද්‍යානයෙන් පිටත වෙනත් අවශේෂ කැලෑ බොහොමයක් ඇති බවද වනජීවී හා වෘක්ෂලතා ආරක්ෂණ ආඥා පනත උල්ලංඝනය කරමින් උද්‍යානයේ පිහිටුවා ඇති හමුදා කඳවුරු දෙක මුළුමනින්ම ඉන් ඉවත් කළ යුතු බවද වනජීවී නිලධාරීහු සඳහන් කරති .
ශ්‍රී ලංකාවේ ප්‍රතිසන්ධානය ප්‍රවර්ධනය කිරීම වගවීම හා මානව හිමිකම් සම්බන්ධයෙන් 2015 දී සම්මත කරගත් යෝජනාව පූර්ණ වශයෙන් ක්‍රියාත්මක කිරීමේ අවශ්‍යතාවය නැවත වරක් සනාථ කරමින් එක්සත් ජාතීන්ගේ මානව හිමිකම් කවුන්සලය මගින් සම්මත කරන ලද යෝජනාවට දෙමළ ජාතික සන්ධානය ප්‍රසාදය පළ කර තිබේ නිවේදනයක් නිකුත් කරමින් ඔවුන් එය පෙන්වා දී තිබේ එම නිවේදනය පහත පරිදිවෙයි 2017 මාර්තු 24 වන දින එක්සත් ජාතීන්ගේ මානව හිමිකම් කවුන්සලයේදී සම්මත කර ගත් 34 L I යෝජනාව පිළිබඳ ප්‍රකාශය ශ්‍රී ලංකාවේ ප්‍රතිසන්ධානය ප්‍රවර්ධනය කිරීම වගවීම හා මානව හිමිකම් සම්බන්ධයෙන් 2015 දී සම්මත කරගත් 30 1 දරන යෝජනාව පූර්ණ වශයෙන් ක්‍රියාත්මක කිරීමේ අවශ්‍යතාවය නැවත වරක් සනාථ කරමින් එක්සත් ජාතීන්ගේ මානව හිමිකම් කවුන්සලය මගින් සම්මත කරන ලද 34 L I යෝජනාව දෙමළ ජාතික සන්ධානය විසින් සාදරයෙන් පිළිගනු ලබයි 34 L I යෝජනාව ක්‍රියාත්මක කිරීම සඳහා ශ්‍රී ලංකා රජයට හා මානව හිමිකම් පිළිබඳ මහ කොමසාරිස් කාර්යාලයට නිශ්චිත කාලයක් ලබාදීමත් 30 1 යෝජනාව සාර්ථක ලෙස ක්‍රියාත්මක කර ඒ පිළිබඳ වාර්තාවක් පිළිවෙළින් 2018 දී හා 2019 දී පැවැත්වීමට නියමිත එක්සත් ජාතීන්ගේ මානව හිමිකම් කවුන්සලයේ 37 වන හා 40 වන සැසිවාරයේදී ඉදිරිපත් කිරීමට නියම කිරීම පිළිබඳවත් දෙමළ ජාතික සන්ධානය තම ප්‍රසාදය පළ කරයි .
තම පොරොන්දු වලට ගරු කර ඒවා අකුරටම හා හරවත් ලෙස ක්‍රියාත්මක කිරීමට කටයුතු කරන ලෙසට අපි ශ්‍රී ලංකා රජයෙන් ඉල්ලා සිටිමු .
එම පොරොන්දු ඉටුකරමින් ඉඩම් නිදහස් කිරීමේ ගැටලුව දෙමළ දේශපාලන සිරකරුවන් රඳවා තබා ගැනීම අතුරුදහන් වූ පුද්ගලයින්ගේ පවුල්වල දුක්ගැනවිලි හා ව්‍යවස්ථාමය ප්‍රතිශෝධන කෙටුම්පත් කිරීම යන කරුණු පිළිබඳවත් අවංක ලෙස කටයුතු කරන ලෙස ද අපි ඉල්ලා සිටිමු දෙමළ ජනතාව මෙම පීඩාවන් ඉවසා සිටීමේ අන්තයටම පැමිණ ඇති බැවින් මෙම බොහෝ ගැටලු සම්බන්ධයෙන් තමන්ට මුහුණපෑමට සිදුවී ඇති අහිමිවීම් පීඩාවන් සඳහා කඩිනමින් පිළියම් යෙදිය යුතු බවටත් අපි ඉල්ලා සිටිමු ඉහත සඳහන් කරුණු සාක්ෂාත් කර ගැනීම සඳහා ජාත්‍යන්තර ප්‍රජාව දක්වන සහයෝගයත් ඒ සම්බන්ධ කටයුතු වල අඛණ්ඩව නියැලී සිටීමත් පිළිබඳව අපි ප්‍රසාදය පළ කරමු එක්සත් ජාතීන්ගේ නිර්දේශ හා ශ්‍රී ලංකාවේ ප්‍රතිසන්ධානය හා සංක්‍රාන්තික යුක්තිය සම්බන්ධයෙන් ඇති වෙනත් යෝජිත ක්‍රියාවලි ක්‍රියාත්මක කිරීමෙහිලා සමීපව කටයුතු කිරීමෙන් හා ඒවා අධීක්ෂණය කිරීමෙන් තම වගකීම් ඉටු කරලන බව දෙමළ කථා කරන ජනතාවගේ ඡන්දයෙන් පත් වූ නියෝජිතයින් ලෙස දෙමළ ජාතික සන්ධානයේ අපි නැවත වරක් කියා සිටිමු එක්සත් ජාතීන්ගේ යෝජනා ක්‍රියාත්මක කිරීමෙන් අත්වන ප්‍රතිලාභ විපත්වලට ගොදුරු වී සිටින ජනතාවට ලබාදීම සඳහා එක්සත් ජාතීන් මානව හිමිකම් කවුන්සලය හා ජාත්‍යන්තර ප්‍රජාව විසින් ගතහැකි සියලු පියවර ගැනීමට කටයුතු කළ යුතු යැයි අපි සැලකර සිටිමු දෙමළ ජාතික සන්ධානය .
ශ්‍රී ලංකා ජාතික චිත්‍රපට සංස්ථාව විසින් 1979 වසරේ මෙරට සුවිශේෂී වූ සම්මාන ප්‍රධානයක් ආරම්භ කෙරිනි ඒ ජනපති සිනමා සම්මාන උලෙළ වේ එහෙත් එම අද්වීතීය හා වටිනා සම්මාන ප්‍රධානය පසුගිය වසර 08ක පමණ කාලයක සිට ඇණහිට තිබිනි එයට බලපා තිබූ සමාජ දේශපාලන හා ආර්ථික හේතූන් සියල්ල ඉවත්කර ගනිමින් නැවත ජනපති සිනමා සම්මාන උලෙළ ආරම්භ කිරීමට රජය සූදානම් වේ ඒ සඳහා පාර්ලිමේන්තු ප්‍රතිසංස්කරණ හා ජනමාධ්‍ය අමාත්‍ය ගයන්ත කරුණාතිලක මහතා ප්‍රමුඛතාව ගෙන කටයුතු කරන අතර මෙවර එම සුවිශේෂී උලෙළ 2017 මාර්තු මස 31දා රාත්‍රියෙහි කොළඹ සිරිමාවෝ බණ්ඩාරනායක ජාත්‍යන්තර සම්මන්ත්‍රණශාලා පරිශ්‍රයේදී යළි ඇරඹෙනු ඇත ඒ සම්බන්ධව පාර්ලිමේන්තු ප්‍රතිසංස්කරණ හා ජනමාධ්‍ය අමාත්‍ය ගයන්ත කරුණාතිලක මහතාගේ ප්‍රධානත්වයෙන් තරංගනී සිනමා ශාලාවේ පසුගියදා මාධ්‍ය හමුවක් සංවිධානය කර තිබිනි එම අවස්ථාව සඳහා නියෝජ්‍ය අමාත්‍යවරුන් වන කරුණාරත්න පරණවිතාන රංජන් රාමනායක ජාතික චිත්‍රපට සංස්ථාවේ සභාපති දීපාල් චන්ද්‍රරත්න මතා ඇතුළු එහි අධ්‍යක්ෂ මණ්ඩලය ජාතික රූපවාහිනී සංස්ථාවේ අධ්‍යක්ෂ ජනරාල් තුසිර මලව්වතන්ත්‍රි මහතා ඇතුලු ආයතන ප්‍රධානීන් ප්‍රවීණ නළු හා හිටපු අමත්‍ය ජීවන් කුමාරතුංග ප්‍රවීණ නිළි ශ්‍රියාණි අමරසේන ඇතුල කලා ක්ෂේත්‍රයේ රැසක් එක්වූහ .
අනුරාධපුර පොලිස් කොට්ඨාසය තුළ සිදු කළ වැටලීමකදී රථවාහන වැරදි සහ මාර්ග නීති උල්ලංඝණය කළ පුද්ගලයින් 470 දෙනෙකු අත්අඩංගුවට ගෙන තිබේ .
අනුරාධපුර කොට්ඨාසය භාර ජ්‍යේෂ්ඨ පොලිස් අධිකාරී රවී පීරිස් මහතා සඳහන් කළේ ඊයේ 23 රාත්‍රී පොලිස් බල ප්‍රදේශ 22ක මෙම වැටලීම් සිදු කළ බවයි එහිදී බීමතින් රියපැදවූ රියදුරන් 17 දෙනෙකු හිස්වැසුම් නොමැතිව යතුරුපැදි ධාවනය කළ පුද්ගලයින් 59 දෙනෙකු සහ රියදුරු බලපත්‍ර නොමැතිව රිය ධාවනය කළ රියදුරන් 21 දෙනෙකු අත්අඩංගුවට ගෙන තිබේ අනතුරුදායක ලෙස රිය පැදවූ රියදුරන් 5 දෙනෙකු සහ රක්ෂණ සහතික ආදායම් බලපත්‍ර ඇතුළු වෙනත් ලේඛන නොමැතිව රිය ධාවනය කළ රියදුරන් 76 දෙනෙකු සහ වෙනත් වැරදි සම්බන්ධයෙන් රියදුරන් 69 දෙනෙකු අත්අඩංගුවට ගත් බව ජ්‍යෙෂ්ඨ පොලිස් අධිකාරී රවී පීරිස් මහතා පැවසුවේය .
හර්ෂණී අර්සකුලරත්න ඡායාරූප කෘතහස්ත දේශපාලනඥයකු වූ ගාමිණී දිසානායකයන්ගේ 75 වැනි ජන්ම දින සැමරුම නිමිත්තෙන් පසුගියදා 20දා කොළඹ 7 ආනන්ද කුමාරස්වාමි මාවතේ පිහිටි එතුමාගේ පිළිරුවට පුෂ්පෝපහාර දැක්වීමේ උත්සවයක් පැවැත්විණි .
මේ අවස්ථාව සඳහා වැවිලි කර්මාන්ත ඇමැති නවීන් දිසානායක මහනුවර දිස්ත්‍රික් පාර්ලිමේන්තු මන්ත්‍රි මයන්ත දිසානායක ශ්‍රී මා දිසානායක සහ වෛද්‍ය ලංකා ජයසූරිය දිසානායක ඇතුළු පවුලේ සාමාජිකයෝ පිරිසක්ද කතානායක කරු ජයසූරිය ඇතුළු මහත්ම මහත්මීහු ද සහභාගි වූහ .
දයා පෙරේරා ජේ ටී ද සිල්වා මානසික සංවර්ධනය ඇතිකර ගත හැකි නම් තිරසර සංවර්ධන ඉලක්ක ජයගැනීම අපහසු නොවන බව අගමැති රනිල් වික්‍රමසිංහ ප්‍රකාශ කළේය ග්‍රාම රාජ්‍ය සංකල්පය යටතේ ගමේ පන්සල පල්ලිය කෝවිල පාසල කේන්ද්‍ර කර ගනිමින් තිරසර සංවර්ධන ඉලක්ක සපුරා ගත යුතු බවද හෙතෙම කීවේය .
අගමැතිවරයා එසේ ප්‍රකාශ කළේ තිරසර සංවර්ධනය සඳහා වන පාර්ලිමේන්තු තේරීම් කාරක සභාව හා එක්සත් ජාතීන්ගේ සංවර්ධන වැඩසටහන ගැන පාර්ලිමේන්තු සංකීර්ණයේදී පෙරේදා 22දා පැවැති උත්සවයකට එක්වෙමිනි ආර්ථික හා සමාජ සංවර්ධනය මානසික සංවර්ධනය මත රඳා පවතින බවද තිරසර සංවර්ධන සංකල්පය අතීතයට දිවයන්නක් බවද පැවැසූ අගමැතිවරයා ආර්ථික හා සමාජ සංවර්ධනය මානසික සංවර්ධනය මත රඳා පවතිනවා එමෙන්ම අප සියලු දෙනාම තණ්හාව රැස් කරගැනීම ආදිය ඈත් කළ යුතුයි එවිට මේ ඉලක්ක ජයගන්න අපහසු නෑ යිද කීවේය .
අගමැතිවරයා එහිදී මෙසේද කීවේය .
තිරසර සංවර්ධනය සඳහා ක්‍රියා කිරීමට අපට යාන්ත්‍රණයන් තිබෙනවා 2015 සැප්තැම්බරයේදී ජනාධිපතිතුමා මේ ගැන ලෝක නායකයන් සමඟද කතා කළා තිරසර සංවර්ධනය සඳහා ක්‍රියාත්මක වන යාන්ත්‍රණයක් හැමෝටම නැහැ තිරසර සංවර්ධනය වෙනුවෙන් නීති කෙටුම්පත් පාර්ලිමේන්තුවට ඉදිරිපත් කිරීමට අප තීරණය කළා ඒ වගේම තිරසර සංවර්ධන සභාවක් පිහිටුවීමට අදාළ මූලික කටයුතු අප සිදුකර තිබෙනවා කැනඩාවේ කෙටුම්පත අනුවයි අපේ කෙටුම්පත සකස් කළේ විධායකය ඊට සම්බන්ධ විශේෂඥයන් සංවිධාන එකතුවෙලා ප්‍රතිපත්ති සකස් කර ඉදිරියට ගෙන යා හැකි යාන්ත්‍රණයකුයි අප යෝජනා කළේ 2018 වසරේ සිට මෙය සම්පූර්ණයෙන්ම ක්‍රියාත්මක වෙනවා මෙය ගමට ගෙනයෑමට ග්‍රාම රාජ්‍ය යෝජනා කර තිබෙනවා ගමෙන් පාසලෙන් පන්සල පල්ලිය හා කෝවිලෙන් මේ කටයුත්ත පටන් ගන්න තිබෙනවා කතානායක කරු ජයසූරිය තිරසර සංවර්ධනය සම්බන්ධයෙන් පාර්ලිමේන්තුවේ විශේෂ අවධානය යොමුවී තිබෙනවා තිරසර සංවර්ධනය වෙනුවෙන් ජාතික සභාවක් ඇති කිරීම ඇතුළු කරුණු වෙනුවෙන් පාර්ලිමේන්තුව වශයෙන් ක්‍රියාත්මක වූ පළමු රට ශ්‍රී ලංකාවයි නියෝජ්‍ය කතානායක තිරසර සංවර්ධන සඳහා වන පාර්ලිමේන්තු තේරීම් කාරක සභාවේ සභාපති තිලංග සුමතිපාල තිරසර සංවර්ධනය වෙනුවෙන් අපට ඉලක්ක රැසක් තිබෙනවා ප්‍රධාන ඉලක්ක 17ක් හා උප අරමුණු 160ක් කෙරෙහි අවධානය යොමු කළ යුතුයි එම ඉලක්ක සපුරාලීමට පාර්ලිමේන්තු තේරීම් කාරක සභාවක් මෙන්ම තිරසර සංවර්ධන සභාවක් පිහිටුවීමට ජනපති හා අගමැතිවරයාගේ පූර්ණ අනුග්‍රහය තිබෙනවා තිරසර සංවර්ධන හා වනජීවී ඇමැති ගාමිණී ජයවික්‍රම පෙරේරා තිරසර සංවර්ධනය සම්බන්ධයෙන් වෙනදට වඩා වැඩි අවධානයක් යොමුකළ වකවානුවකයි අප සිටින්නේ මේ වෙනුවෙන් ශ්‍රී ලංකාවට ආධාර හා අනුග්‍රහය දැක්වීමට ඇමෙරිකාව කැමැත්ත පළ කර තිබෙනවා එක්සත් ජාතීන්ගේ සංවර්ධන වැඩසටහනේ ශ්‍රී ලංකා නියෝජිත උනා මැකෝලි ද අදහස් පළ කළාය .
පසුගිය ජනාධිපතිවරණ සමයේ රූපවාහිනී සංස්ථාවේ දැන්වීම් පළ කිරීමේ සිද්ධියකදී රුපියල් මිලියන ගණනක් රජයට පාඩු කළැයි කියන සිද්ධියක් සම්බන්ධයෙන් ප්‍රකාශයක් ලබාදීමට හිටපු ජනපති මහින්ද රාජපක්ෂ මහතා අද 24 ජනාධිපති පරීක්ෂණ කොමිෂමට පැමිණියේය .
මරදානේ සිට කළුතර බලා ධාවනය වූ දුම්රියකට ගෙල තබා පුද්ගලයෙකු සිය දිවි හානි කරගෙන තිබෙනවා ගල්කිස්ස දුම්රිය ස්ථානය ආසන්නයේදී ඔහු මෙලෙස දිවි නසාගෙන ඇති අතර මිය ගිය පුද්ගලයාගේ අනන්‍යතාවය මෙතෙක් තහවුරු වී නැහැ .
ස්පාඤ්ඤයේ බසිලෝනාහි පරිගණක ඉංජිනේරුවරයෙකු විසින් කෘත්‍රිම බුද්ධියෙන් හෙබි රොබෝ ලිංගික සහකාරියක් නිර්මාණය කිරීමට සමත්ව තිබෙනවා Silicon Samantha ලෙස නම් කර ඇති මෙම රොබෝවේ සිරුර පුරාම ස්පර්ෂ සංවේදක සවි කර ඇති බව සඳහන් කෘත්‍රිම බුද්ධියකින් යුක්තව නිර්මාණය කර ඇති මෙම රොබෝවට කතා කිරීමට හැකියාවද පවතින බවයි වාර්තා වන්නේ මෙම රෝබෝවේ නිර්මාණය කර ඇති දෙතොල් පියයුරු හා යෝනි ප්‍රදේශයේ ඇති සංවේදක නිසා ඇය ලිංගික ක්‍රියාවන්ට ඉතා තාත්විකව ප්‍රතිචාර දක්වන බවයි එහි නිර්මාණකරු පවසන්නේ Sergi Santos නම් ඉංජිනේරුවරයාගේ මෙම නිර්මාණය අනාගතයේදී රොබෝ තාක්ෂණයේ සේම මානව ප්‍රජාව තුළත් වෙනසක් ඇති කරනු ඇතැයි බොහෝ දෙනෙක් මත පල කරනවා .
රජ පවුලේ යුගය අවසන් වූ බවත් පොඩි මිනිහාගේ යුගය උදාවී ඇති බවත් ඒකාබද්ධ විපක්ෂයට සිහිපත් කළ යුතු යැයි ඇමැති සජිත් ප්‍රේමදාස පවසයි හෙතෙම මේ අදහස් පළ කළේ නව උදාගම්මාන වැඩසටහන යටතේ 22 වැනි උදාගම්මානය ලෙස හම්බන්තොට ගල්වැව සාරජයගම ආදර්ශ ගම්මානය ජනතා අයිතියට පත්කිරීමේ උත්සවයේදීය එහිදී ඇමැතිවරයා මෙසේද කීය ගල්නෑව යනු 1994 වසරේදී හම්බන්තොට මා මුලින්ම පැමිණි ප්‍රදේශයයි ඒ ගාමිණී දිසානායක මැතිතුමා ජනාධිපති අපේක්ෂකයා ලෙස තරග කරද්දී එම දේශපාලන ව්‍යාපාරය මෙහෙයවන්නටයි එදා මා හම්බන්තොට දිස්ත්‍රික්කයේ මායිම්වත් දැන හිටියේ නැහැ මා හම්බන්තොට පිළිබඳව පෙරහුරුවක් ලබා ගත්තේ එම මැතිවරණ ව්‍යාපාරයෙනුයි එදා 1994 දී මා මෙහි එන විට බොහෝ අය මගේ දේශපාලන ගමන ගැන අවිශ්වාස කළා මොහු එන්නේ ඡන්දේ අරගෙන ආපහු කොළඹට යන්න කියලා සමහරු කිව්වා දැන් අපි 2017 දක්වා ඇවිත් මම තවම කොළඹට පැන්නේ නෑ වෙන කොහෙටවත් පනින්න අදහසකුත් නෑ දශක ගණනාවක් මා කෙරෙහි තැබූ විශ්වාසයේ ප්‍රතිඵල තමයි අද මේ ඔබට ලැබෙන්නේ විවිධ තැන්වල කටකතා යනවා ඊර්ෂ්‍යාවට කුහකකමට කටකතා නිර්මාණය කරනවා කවුරු මොන කතා කිව්වත් මගේ දේපාලන ගමන නතර කරන්නේ හම්බන්තොට සෑම පවුලකටම මොනයම් හෝ උදව්වක් කරලා කියන එක මම අද සතුටින් කියනවා මේ ආණ්ඩුව බිහි කළේ පොදු ජනතාවයි ඔබ මේ ආණ්ඩුව බිහි කළේ පොඩි මිනිහට සහන ලබා දෙන්නටයි සංවර්ධනයේ ප්‍රතිලාභ සාමාන්‍ය ජනතාව අතට දෙන්නටයි පොඩි මිනිහගේ මුදල් පසුම්බිය ශක්තිමත් කරන්නටයි ජනාධිපතිවරණය හා මහ මැතිවරණය යන දෙකෙන්ම අපිට ජන වරම ලැබුණා මේ දෙකෙන්ම පැරදුණ අය අපෙන් ප්‍රශ්න කරනවා ආණ්ඩු බලය අරගෙන අපි මොනවද කළේ කියා අපි වරාය ගුවන් තොටුපොළ ක්‍රිකට් ක්‍රීඩාංගණ හදන්න කියා ගිනි පොලියට මුදල් ගත්තේ නෑ එසේම සාමාන්‍ය ජනතාව සදාකාලික ණය බරින් තෙරපලා පීඩනයට ලක් කළේ නෑ සත්‍ය අසත්‍ය මොකක්ද කියා සිතිය යුතු කාලය අද ඇවිත් තිබෙනවා මේ උදා ගම්මානවල නිවාස හදද්දි ගසාකෑම් හොරකම් වංචාව බොරුව නෑ මෙම නිවාස හදන්නේ ඉඩමේ පදිංචිකරුවන් විසින්මයි මේ ප්‍රජා සහභාගීත්ව නිවාස සංවර්ධනයයි හම්බන්තොට වරාය ගුවන් තොටුපොළ සහ සූරියවැව ක්‍රිකට් ක්‍රීඩාංගණය සම්බන්ධයෙන් අපිට මේ කතාව කියන්න බෑ සූරියවැව ක්‍රිකට් ක්‍රීඩාංගණයට වෙන් කළා රුපියල් ලක්ෂ 12 000ක් නමුත් වියදම් කර තිබෙනවා රුපියල් ලක්ෂ 42 000ක් එතකොට කාගේ සාක්කුවටද මේ රුපියල් ලක්ෂ 30 000ක මුදල ගියේ කවුද මේ ගසා කෑම කළේ් අද අපේ අමාත්‍යාංශයට ඒ රුපියල් ලක්ෂ 30 000 තිබුණා නම් හම්බන්තොට ජනතාවගේ නිවාස ප්‍රශ්නය විසඳීමට මෙවැනි උදාගම්මාන තව කොපමණ ඉදි කරන්නට තිබුණාද සත්‍යය එයයි වරායට සහ ගුවන් තොටුපොළට සිදුවුණෙත් මෙයමයි පන්සල්වල ගිහින් කතා පවත්වලා සංවර්ධනය කෝ කියලා අහන හිටපු නායකයන්ට මම කියනවා සංවර්ධනය බලන්න ඕනෑ නම් නඟින්න යහපාලන බෝට්ටුවට ඔබ ජනාධිපතිතුමා සහ අගමැතිතුමා සමඟ අත්වැල් බැඳන් එතොත් ගමේ සංවර්ධනය පෙන්වන්නට මා ලෑස්තියි ප්‍රතිපාදන සීමාසහිත වුණත් දිවංගත රණසිංහ ප්‍රේමදාස මැතිතුමන් හිතපු විදිහට 2025 දී අපි සැමට සෙවණ උදා කරනවා කියන එකත් මා සතුටින් කියනවා ඒකාබද්ධ විපක්ෂයේ අයට මා කියන්නේ සංවර්ධනය දැක බලා ගන්න ඕනෑ නම් අපි හදන උදා ගම්මාන සහ අප කරන නිවාස ව්‍යාපෘති දැන බලා ගන්නා ලෙසයි ඔවුන්ට නිවාස තනා උදා ගම්මාන ඉදිකර පුරුද්දක් නෑ ඔවුන් හැමදාම කළේ මේ වැඩසටහන යටපත් කිරීම සහ ඊට නිග්‍රහ කරන එකයි මෙයින් පීඩාවට පත්වුණේ අසරණ ඔබයි මේ නිසා පසුගිය කාලයේ උදා ගම්මාන වැඩසටහනේ වරප්‍රසාද ඔබට අහිමි වුණා නමුත් අපේ රජය ජනතාවට සහන ලබා දෙන්න ලෑස්තියි අද මේ ඔබට ලැබෙන්නේ ඔබ සියලු දෙනා නිර්මාණය කළ යහපාලන රජයේ වරප්‍රසාදයි හිටපු නායකයන්ට අනුන්ට බෙදලා පුරුද්දක් නෑ උදා ගම්මන වැඩසටහන ඒ අය පයට පෑගෙන දූවිල්ලක් තරම්වත් ගණන් ගන්නේ නෑ හැමදාම සිහින මැව්වේ සදාකාලිකවම මේ රටේ අයිතිය පාලන බලය ලබා ගැනීමටයි පොඩි මිනිහට ඉඩමක් දෙනවා කියන එක එයාලට වැඩක් නෑ මා ඒකාබද්ධ විපක්ෂයට සිහිපත් කර දෙන්නේ දැන් තිබෙන්නේ රජ පවුලේ යුගය නොව පොඩි මිනිහාගේ යුගය බවයි බලගතු පුද්ගලයාගේ යුගය නොව පුංචි මනුස්සයා රජ කරවන යුගය බවයි .
ඔබේ ඉඩම් නිවාස අයිතිය වගේම ජීවත් වීමේ රැකියාවක් කිරීමේ අයිතියත් තහවුරු කරන්නට යහපාලන රජය ඇප කැප වී සිටිනවා .
හම්බන්තොට වරාය සම්බන්ධ ශ්‍රී ලංකා රජය සහ චයිනා මර්චන්ට් හෝල්ඩින් සමාගම අතර ඇති ගිවිසුම අනුමත කිරීමට පෙර ඒ සම්බන්ධයෙන් වැඩිදුර විමසා බැලිය යුතු බව ජනාධිපති මෛත්‍රීපාල සිරිසේන මහතා නිර්දේශ කොට ඇත .
පසුගිය මාර්තු 20 වන දා කැබිනට් මණ්ඩලයට ජනාධිපති වරයා ඉදිරිපත් කළ නිර්දේශයේ දැක්වෙන්නේ විශේෂ ව්‍යාපෘති අමාත්‍ය වරයා විසින් කැබිනට් මණ්ඩලයට ඉදිරිපත් කොට ඇති සංදේශය පිළිබඳව සලකා බැලීමේ දී කඩිනම් තීරණ ගැනීමට වඩා රජය මුහුණ පා ඇති විදේශ මූල්‍ය ගැටලු අන්තර්ජාතික මූල්‍ය අරමුදලේ නිර්දේශ රාජ්‍යතාන්ත්‍රික නිලධාරීන් චීන නිලධාරීන් සමග මෙතෙක් සිදුකර ඇති සාකච්ඡා ආදී කරුණු රැසක් පිළිබඳව සොයා බැලිය යුතුය .
එමෙන්ම ආරක්ෂක විදේශ මුදල් සහ අනෙකුත් අමාත්‍යාංශයන්ගේ අවධානයට යොමු විය යුතු කරුණු ගැඹුරින් සොයා බලා මෙම ගිවිසුම පිළිබඳව විධිමත් තීරණයක් ගත යුතු බව ද පසුගිය මාර්තු 20 වෙනි දින ජනාධිපතිවරයා විසින් කැබිනට් මණ්ඩලයට ඉදිරිපත් කළ නිර්දේශයේ සඳහන් වේ .
දමයන්ති ගමගේ .
24 March 2017 .
ලංකාවේ ආණ්ඩුක්‍රම ව්‍යවස්ථාව අනුව මහජන නියෝජිතයන්ගේ නඩු අහන්නේ මහජනතාව ඒ ගොල්ල අවුරුදු 05කට වතාවක් අපේ නඩුව අහනවා ඔවුන් අපිව සමත් කරනවා නැත්නම් අසමත් කරනවා යැයි ස්වදේශ කටයුතු අමාත්‍ය වජිර අබේවර්ධන මහතා පැවැසුවේය .
හෙතෙම මේ බව ප්‍රකාශ කර සිටියේ රුපියල් ලක්‍ෂ 300ක වියදමින් ඉදිකෙරුණු කහටගස්දිගිලිය නව ප්‍රාදේශීය ලේකම් කාර්යාල ගොඩනැඟිල්ල විවෘත කිරීමේ අවස්ථාවට සහභාගි වෙමින්ය .
එහිදී වැඩිදුරටත් උත්සව සභාව ඇමැතූ අමාත්‍යවරයා ප්‍රාදේශීය පරිපාලනය අවුරුදු 30 40කින් අවශ්‍ය පහසුකම් නොලැබීම නිසා විශාල කඩා වැටීමක් තිබෙනවා .
ජනාධිපති මෛත්‍රිපාල සිරිසේන අග්‍රාමාත්‍ය රනිල් වික්‍රමසිංහ යන මහත්වරුන් යටතේ තමයි මෙහෙම ප්‍රාදේශීය පරිපාලනයක් ඇතිවී තිබෙන්නේ .
අපි විශ්වාස කරනවා ආණ්ඩුවක් හැටියට අපට හැකි වෙයි ප්‍රාදේශීය පරිපාලනයට අලුත් පණක් දෙන්න .
අපේ ඇතැම් රාජ්‍ය නිලධාරීන්ගේ අදහසක් තියෙනවා අපි ඉන්නේ දේශපාලනඥයෝ කියන ඒවා කරන්න නෙවෙයි කියලා .
ඒ අය එක්කෝ ආණ්ඩුක්‍රම ව්‍යවස්ථාව දන්නේ නෑ .
නඩුව ඉස්සෙල්ලම අහන්නේ රාජ්‍ය සේවකයෝ තැපැල් ඡන්දයෙන් රජයේ කාර්යාලවලට දේශපාලනඥයෝ ඡන්ද කාලයේ ඇවිත් කොළ බෙදලා ඡන්දය ඉල්ලනවා .
ඒ කොළේ උඩම තියෙන්නේ රාජ්‍ය සේවකයන්ට වැටුප රුපියල් 10000කින් වැඩි කරනවා කියලා .
ඒක බලල රජයේ සේවකයෝ ඡන්දය දෙනවා .
දැන් ඔබේ වැඩේ හරි හැබැයි ඒ කොළේ යට තිබුණ අනෙක් වැඩ තාම අපේ සාක්කුවේ .
දැන් රජයේ සේවකයෝ ඒ වැඩ ටික ජනතාවට කරලා දෙන්න ඕන .
ඒවා කිව්වම පරිපාලනයේ ඉන්න නිලධාරියකු කියනවා නම් අපි ඉන්නේ ඕවා කරන්න නෙවෙයි කියලා අනේ කරුණාකරලා ඒ මානසිකත්වය වෙනස් කර ගන්න එක නම් හොඳයි .
2015 ජනවාරි 09 වැනිදා පරණ චින්තනය අවලංගුයි .
රජයේ ප්‍රතිපත්ති ගමට ගෙනියන්න සියලු නිලධාරීන් සහාය ලබා දෙන්න .
එහිදී අදහස් දැක්වූ දුමින්ද දිසානායක මහතා පසුගිය ජනාධිපතිවරණයේදී අපි තිබුණ අඩුපාඩු විවේචනය කරලා අලුත් බලාපොරොත්තුවකින් ජනාධිපතිවරයෙක් බිහි කරනවා .
පාර්ලිමේන්තු මැතිවරණයේදී වෙනම තරග කරලා එකට එකතුවෙලා අපි ආණ්ඩුවක් පිහිටුවූවා .
ඒ ගමනේ අපි භාගයක් සාර්ථකයි .
භාගයක් අසාර්ථකයි .
ඒකට හේතුව තමයි දේශපාලන පක්‍ෂ වශයෙන් එකඟතාවන් ඇති කර ගත්තාට දේශපාලන වශයෙන් ගමේ මිනිස්සුන්ව බෙදුව කණ්ඩායම තමයි අපි .
අපේ ආණ්ඩුවෙන් අහවලුන්ට වැඩ කරලා දෙන්නේ නෑ කියපු පණිවුඩය ජනතාව අතර පතුරවපු කණ්ඩායම තමයි දේශපාලන පක්‍ෂ හා දේශපාලනඥයෝ .
අනුරාධපුර මහේෂ් විජේසූරිය .
ඉරාක හමුදාව විසින් වයස අවුරුදු 07ක මරාගෙන මැරෙන කුඩා දරුවෙකු සොයාගෙන තිබෙනවා .
විදෙස් මාධ්‍ය වාර්තා කරන්නේ ඉරාකයේ මොසුල් නුවරදී මෙම පිරිමි දරුවා ඉරාක හමුදා සෙබලුන් විසින් සොයා ගත් බවයි .
අයි එස් සංවිධානය විසින් ඉරාක හමුදා සිටින ප්‍රදේශය තුළ විනාශයක් සිදු කිරීමේ අරමුණින් මෙම ළමයාගේ ශරීරයේ මරාගෙන ඇදුම් කට්ටලයක් සවිකර එවන්නට ඇතැයි එරට ආරක්ෂක අංශ විශ්වාස කරනවා .
ඉරක හමුදා බලධාරීන් පවසන්නේ ඉරාකය තුළ හමුවූ වයසින් අඩුම මරාගෙන මැරෙන පුද්ගලයා මෙම වයස 07ක දරුවා බවයි .
මෙම දරුවා සොයා ගැනීමෙන් අනතුරුව ඉතා සූක්ෂම ලෙස ඔහුට අන්දවා තිබූ මරාගෙන මැරෙන ඇදුම් කට්ටලය ඉවත් කිරීමට ඉරාක හමුදා සාමාජිකයින් සමත්ව ඇති බවයි වාර්තා වන්නේ .
එම අවස්ථාව පහතින් .
මන්නාරම පාප්පමොටෙයි ප‍්‍රදේශයේ එල් ටි ටි ඊ ත‍්‍රස්තවාදී විසින් සඟවා තිබූ මෝටාර් උණ්ඩ හා බෝම්බ ඇතුළු පුපුරණ ද්‍රව්‍ය තොගයක් පෙරේදා 23 වවුනියාව කුරුක්කල්පුදුකුලම පොලිස් විශේෂ කාර්ය බලකා නිලධාරීන් විසින් සොයාගනු ලැබීය .
පසුගිය යුද සමයේ එල් ටි ටි ඊ ත‍්‍රස්තවාදීන් විසින් ආරක්ෂක හමුදා ප‍්‍රහාර වළක්වා ගැනීමට සකස් කොට තිබූ ආරක්ෂක වළල්ලක් ආසන්නයේ සඟවා තිබූ පුපුරණ ද්‍රව්‍ය මෙලෙස සොයාගත් බව පොලිස් විශේෂ කාර්ය බලකාය පවසයි .
සොයාගත් පුපුරණ ද්‍රව්‍ය මන්නාරම මහෙස්ත‍්‍රාත් අධිකරණ නියෝග යටතේ පොලිස් විශේෂ කාර්ය බළකා බෝම්බ නිෂ්ක්‍රීය අංශය නිලධාරීන් විසින් එම ප‍්‍රදේශයේ ආරක්ෂක ස්ථානයකදී නිෂ්ක්‍රීය කොට තිබේ .
ලන්ඩන් වෙත එල්ලවූ ප්‍රහාරයේදී තම ජීවිතය ගැනවත් නොසිතා තුවාලකරුවන්ට ප්‍රතිකාර කළ ශ්‍රී ලාංකික වෛද්‍යවරයෙකු පිළිබඳ පුවතක් විදෙස් මාධ්‍ය වාර්තා කර තිබෙනවා .
ශ්‍රී ලංකාවේ ඉපදී එංගලන්තයේ පදිංචියට ගොස් ඇති ඔහු නමින් ජීව්ස් විජේසූරියයි .
බ්‍රිතාන්‍යයේ පාර්ලිමේන්තුව හා අවට ප්‍රදේශයට ප්‍රහාරයක් එල්ලකර පුද්ගලයින් තිදෙනෙකු ඝාතනය කළ අවස්ථාවේ මුලින්ම එම ස්ථානයට ළඟා වී ජීවිත අවදානම ගැනද නොතකා අනතුරට ලක්වූ අයට උදව් කළ පිළිබඳවයි විදෙස් මාධ්‍ය වාර්තා කර ඇත්තේ .
කෙසේ වුවත් පසුව රෝහල් ගත කිරීමෙන් පසු තමා උදව් කළ පුද්ගලයන් දෙදෙනා මිය ගිය බව ජීව්ස් පවසා තිබෙනවා .
ජීවිත අවදානමද නොතකා කළ කැප කිරීම සම්බන්ධයෙන් මේ වෙද්දිත් ඔහුට බොහෝ සෙයින් පැසසුම් ලැබෙමින් තිබෙන අතර ඔහු ට්විටර් ගිණුමේ සටහනක් තබමින් තමන් නිරුපද්‍රිතව පැමිණි බවත් සඳහන් කර තිබුණා .
මේ අතර ලන්ඩන් පුරවරයට ඊයේ 23 ත්‍රස්ත ප්‍රහාරයක් එල්ල කළේ බ්‍රිතාන්‍යයේ උපත ලද කාලිඩ් මසූඩ් නමැති 52 හැවිරිදි පුද්ගලයා බව ස්කොට්ලන්ඩ්යාඩ් පොලිසිය විසින් හඳුනාගෙන තිබෙනවා .
ප්‍රහාරයෙන් මිය ගිය පුද්ගලයන් ද ඊයේ නම් කෙරුණ අතර ඉන් එක් අයෙකු 54 හැවිරිදි ඇමරිකානු සංචාරකයෙකු බව සඳහන් .
ලන්ඩන් ප්‍රහාරයෙන් ප්‍රහාරකයා ඇතුළු 4 දෙනෙකු මිය ගිය අතර තුවාල ලැබූ සංඛ්‍යාව 40 කට අධිකයි .
අයි එස් සංවිධානය ඊයේ මෙම ප්‍රහාරයේ වගකීම භාරගනු ලැබුවා .
මෙම ප්‍රහාරය එල්ල වූ සැණින් වෛද්‍ය ජීව්ස් විජේසූරිය එම ස්ථානයට ළඟා වී ඇති අතර ඔහු ඒ අත්දැකීම ගැන මාධ්‍යයට පවසා තිබුණේ මෙවැන්නක් .
මට ඇහුණා කෑ ගහන සද්දය .
මම ඉක්මනට එතනට ගියා උදව් කරන්න .
දෙන්නෙක් හිටියා .
මම ඒ දෙන්නට උදව් කළා .
මං හිතන්නෙ උදව් කරපු එක්කෙනක් ත්‍රස්තවාදියෙක් කියලා .
නමුත් මම ඒ අවස්ථාවේ උදව් කළා .
සපුමල් ජයසේන .
නාගරික කසළ එක්රැස් කිරීම සඳහා වයස අවුරුදු 70ට වැඩි වයෝවෘද්ධ සේවකයන් විශාල ලෙස යොදවා ඇති බවත් සමස්තයක් ලෙස සියලු දෙනාටම පාහේ නිසි සනීපාරක්ෂක ඇඳුම් කට්ටලයක් ලබාදී නැති බවත් පළාත් සභා සහ පළාත් පාලන අමාත්‍ය ෆයිසර් මුස්තාෆා මහතා සඳහන් කරයි .
අමාත්‍යවරයා මෙසේ පැවැසුවේ නාගරික කොමසාරිස්වරුන් කසළ කළමනාකරණ අධිකාරියේ බලධාරීන් සහ කසළ කළමනාකරණයට සම්බන්ධ පෞද්ගලික ආයතන අතර පළාත් සභා සහ පළාත් පාලන අමාත්‍යාංශයේ ඊයේ 23දා පැවැති සාකච්ඡාවකදීය .
එහිදී වැඩිදුරටත් අදහස් දැක්වූ ඇමැතිවරයා කසළ එක්රැස් කිරීම පිළිබඳව සොයා බැලීම සඳහා තමන් පසුගිය සතියේදී කොළඹ නගරය තුළ ක්ෂේත්‍ර චාරිකාවක නිරත වූ බව පැවැසීය .
කුණු කසළ එක් රැස් කරන සේවකයන් අතර රැකියාවෙහි නිරත විය නොහැකි දුර්වල සහ වයෝවෘද්ධ පුද්ගලයන් බොහොමයක් සිටින අතර කිසිදු සේවකයකුට අංගසම්පූර්ණ සනීපාරක්ෂක ඇඳුම් කට්ටලයක් නොතිබූ බව මුස්තාෆා මහතා සඳහන් කරයි .
ඇඳුමක් හිස් වැස්මක් අත් වැස්මක් බූට් සපත්තු ජෝඩුවකින් යුත් සනීපාරක්ෂක ඇඳුම් කට්ටලයකින් තොරව සේවකයකු කසළ එක්රැස් කිරීමෙහි යොදවන්නේ නම් එය ඔහුගේ හෝ ඇයගේ සෞඛ්‍ය අයිතිවාසිකම් උදුරා ගැනීමක් බවත් නිසි සනීපාරක්ෂක ඇඳුම් කට්ටලයක් ඇඟලා ගැනීමකින් තොරව කවුරුන්ව හෝ අපද්‍රව්‍ය එක්රැස් කිරීමට යෙදවීම තහනම් කිරීමට කටයුතු කරන බවත් අමාත්‍ය මුස්තාෆා මහතා කියා සිටී .
ඉෂාන් රශ්මිත .
ශ්‍රී ලංකා පාසල් ක්‍රිකට් සංගමය විසින් සිංගර් ශ්‍රී ලංකා සමාගමේ අනුග්‍රහය ඇතිව සංවිධානය කරනු ලබන සිංගර් කුසලාන වයස අවුරුදු 19න් පහළ පළමු කොටසේ අන්තර් පාසල් එක්දින ක්‍රිකට් තරගාවලියේ අවසන් තරගයට සුදුසුකම් ලැබීමට කොළඹ තර්ස්ටන් විද්‍යාලය පසුගියදා 21දා සමත් විය .
මග්ගොන සරේ ක්‍රිකට් ක්‍රීඩාංගණයේදී පැවැති අවසන් පූර්ව තරගයේදී කොළඹ නාලන්දා විද්‍යාලය ලකුණු 57කින් පැරදවීමට කොළඹ තර්ස්ටන් විද්‍යාලය සමත් විය .
අවසන් පූර්ව තරගයේදී කාසියේ වාසිය දිනාගත් නාලන්දා පිලේ ඇරයුමෙන් පළමුවෙන් පන්දුවට පහරදුන් තර්ස්ටන් පිල පන්දු වාර 47 4කදී ලකුණු 208කට සීමා කිරීමට නාලන්දා පිල සමත්වූ අතර පිළිතුරු ඉනිම ක්‍රීඩා කළ නාලන්දා පිල පන්දුවාර 40 2 කදී සියල්ලන් දැවී රැස් කරගත හැකිවූයේ ලකුණු 151ක් පමණි .
තර්ස්ටන් පිල වෙනුවෙන් නායක කසුන් අබේරත්න ලකුණු 62ක් රැස් කළ අතර ඉමේෂ් විරංග ලකුණු 51ක් රැස් කළේය . ගාල්ල රිච්මන්ඩ් සහ කුරුණෑගල මලියදේව විදුහල් අතර දෙවැනි අවසන් පූර්ව තරගය අද පැවැත්වේ .
ප්‍රධාන පොලිස් පරීක්ෂකවරයෙකු සහ පොලිස් පරීක්ෂකවරුන් තිදෙනෙකු වහාම ක්‍රියාමක වන පරිදි ස්ථාන මාරු කර තිබේ .
පොලිස්පතිවරයාගේ නිර්දේශ මත පොලිස් කොමිසන් සභාවේ අනුමැතිය පරිදි සේවයේ අවශ්‍යතාව මත මෙම ස්ථාන මාරැවීම් සිදු කර ඇති බව පොලිස් මූලස්ථානය පැවසුවේය .
ඒ අනුව අච්චුවේලි පොලිස් ස්ථානයේ ස්ථානාධිපති වශයෙන් කටයුතු කළ ප්‍රධාන පොලිස් පරීක්ෂක එන් කේ ජයසිංහ මහතා කළුතර පොලිස් විද්‍යාලය වෙත මාරු කර යවා තිබේ .
පොලිස් පරීක්ෂක එච් ආර් පී සේනාරත්න මහතා කරදියනාරු පොලිස් ස්ථානයේ සිට පොලිස් මූලස්ථානයට මාරු කර ඇති අතර පොලිස් පරීක්ෂක ආර් සී හෙට්ටිආරච්චි මහතා නුගේගොඩ කොට්ඨාසයේ සිට මුල්ලේරියාව පොලිස් ස්ථානාධිපතිවරයා ලෙස මාරු කර යවා ඇති බව සඳහන්ය .
සීතාවක කොට්ඨාසයේ රාජකාරි කළ පොලිස් පරීක්ෂක ආර් ඒ එස් කරුණාරත්න මහතා කොට්ටාව පොලිස් ස්ථානයේ ස්ථානාධිපතිවරයා ලෙස මාරු කර ඇති බව පොලිස් මූලස්ථානය සඳහන් කළේය .
මලයාසියාවේ මේ දිනවල පැවැත්වෙන ලීමා 2017 ජාත්‍යන්තර සාගරික හා ගුවන් ප්‍රදර්ශනයට සමගාමීව ඊයේ 23 පැවැත්වුණු නෞකා දැක්ම Fleet Review හා ජාත්‍යන්තර ආහාර ප්‍රදර්ශනය Food Festival සඳහා සයුර නෞකාව ද එක්විය නෞකා දැක්මේදී සයුර නෞකාවේ දායකත්වය මලයාසියානු ආරක්ෂක අමාත්‍යවරයාගේ විශේෂ ඇගයීමට ලක්වීම‍ මෙහිදී කැපී පෙනුණි .
මෙකී නෞකා දැක්ම ඊයේ 23 සවස ආරම්භ වූ අතර එහි ප්‍රධානත්වය ගනු ලැබුවේ එරට ආරක්ෂක ආමාත්‍ය සෙයිරි හිෂාම්මුද්දින් තුන් හු‍සෙන් මහතාය .
එමෙන්ම ශ්‍රී ලංකාවේ රාජ්‍ය ආරක්ෂක අමාත්‍ය රුවන් විජේවර්ධන සහ නාවික හමුදා මාණ්ඩලික ප්‍රධානී රියර් අද්මිරාල් සිරිමෙවන් රණසිංහ යන මහත්වරුන් මේ සඳහා එක් වූහ .
මෙම නෞකා දැක්ම සඳහා රටවල් 17 ක් නියෝජනය කරමින් නෞකා 41 ක් සිය දායකත්වය සැපයීය .
තවද ඊයේ රාත්‍රියේ පැවැත්වුණු ලීමා 2017 ජාත්‍යන්තර ආහාර දැක්ම සඳහාද ශ්‍රී ලංකාව ඉතාමත් සිත් ගන්නා අයුරින් නියෝජනය කරවීමට සයුර නෞකාව කටයුතු සූදානම් කොට තිබුණි .
ඒ සඳහා රටවල් 12ක් සහභාගි වී සිටි අතර ඒ අතරින් වඩාත් කැපී පෙනෙන ආහාර කුටිය නිර්මාණය කොට තිබුණේ ශ්‍රී ලංකාව විසිනි .
එහි පැමිණි දෙරටේ ආරක්ෂක අමාත්‍යවරුන් ඉතාමත් සතුටු සිතින් යුතුව දේශීය ශ්‍රී ලාංකික ආහාර රස බැලීමට එක් විය .
මෙයට සහභාගි වූ රටවල් අතර ඕස්ට්‍රේලියාව බංගලාදේශය ඉන්දියාව පිලිපීනය ජපානය පකිස්තානය සිංගප්පූරැව මැලේසියාව තායිලන්තය ඉන්දුනීසියාව ඉතාලියයන රටවල් ද වේ .
මෙම ආහාර ප්‍රදර්ශනයට සමගාමීව පැවැත්වුණු සංස්කෘතික සංදර්ශනය සඳහා ශ්‍රී ලංකා නාවික හමුදා පෙරදිග තූර්යවාදක කණ්ඩායම විසින් ඉදිරිපත් කළ සංස්කෘතික අංගයන්ද පැමිණි සිටි සැමගේ ඇගයීමට ලක් විය .
ඊයේ මෙම ප්‍රදර්ශනයේ තුන්වන දිනය වන අතර එය 26 වන දින අවසන් වීමට නියමිතය .
කන්දකැටිය රන්පුහුලාවල ජලවිදුලි බලාගාරය නැරඹීමට ගිය පාසල් සිසුවෙකු දියේ ගිලී මිය ගොස් තිබේ .
කන්දකැටිය වැවතැන්න විද්‍යාලයේ ගුරුවරුන් කිහිප දෙනෙකු සමඟ සිසුන් පිරිසක් රන්පුහුලාවල නැරඹීමට ගොස් සිටි අවස්ථාවේදී මෙම අනතුර සිදුව ඇති බව කන්දකැටිය පොලිසිය පැවසුවේය අදාළ සිසුවා දියනාමින් සිටියදී දියේ ගිලී ඇති අතර පසුව ඔහු බේරාගෙන කන්දකැටිය රෝහලට රැගෙන එන අවස්ථාවේ මිය ගොස් තිබේ .
මිය ගොස් ඇත්තේ කන්දකැටිය මාළියද්ද ප්‍රදේශයේ පදිංචිව සිටි 14 හැවිරිදි සිසුවෙකි .
සිද්ධිය සම්බන්ධයෙන් කන්දකැටිය පොලිසිය වැඩිදුර විමර්ශන සිදු කරයි .
විචිත්‍ර වීරසිංහ කොළඹ ඩී එස් සේනානායක විද්‍යාලය සහ මහානාම විද්‍යාලය අතර 11 වැනි වරටත් පවත්වනු ලබන රන් හටන නමින් ප්‍රචලිත වාර්ෂික මහා ක්‍රිකට් තරගය මාර්තු මස 24 සහ 25 යන දිනවලදී පී සරවනමුත්තු ක්‍රීඩාංගණයේදී පැවැත්වීමට කටයුතු යොදා තිබේ දෙවිදුහල් අතර මේ දක්වා පැවැති තරග 10 තුළ එක් අවස්ථාවකදී පමණක් එනම් 2014 වසරේදී ඩී එස් සේනානායක කණ්ඩායම පූර්ණ ජයක් ලබා ගැනීමට සමත්ව ඇති අතර සෙසු සෑම අවස්ථාකදීම ජය පැරදුමෙන් තොරව තරග අවසන් වී ඇත .
කෙසේ වුවත් ඩී එස් සේනානායක විදුහලට අවුරුදු 50ක් සපිරීම වෙනුවෙන් දෙපිළ අතර අප්‍රියෙල් 9 වැනිදා කොළඹ ආර් ප්‍රේමදාස පිටියේදී පැවැත්වීමට නියමිත එක්දින ක්‍රිකට් තරගය අරවින්ද ද සිල්වා කුසලානය ලෙස නම් කරමින් පළමු වරට දිවා රාත්‍රී තරගයක් ලෙස මෙවර පැවැත්වීමට තීරණය කර තිබීමද කැපී පෙනේ .
ටොරින් පිටිගලගේ නායකත්වයෙන් ශක්තිමත් වන ඩී එස් සේනානායක විදුහල් කණ්ඩායමේ විහාන් ගුණසේකර මෙවර පාසල් ක්‍රිකට් තරග වාරයේදී තරග 15කට සහභාගි වී එක් ශතකයක් හා අර්ධ ශතක දෙකක් සමගින් ලකුණු 610ක්ද පන්දු යවමින් කඩුලු 48ක්ද ලබා ගනිමින් ඩී එස් සේනානායක විදුහල් කණ්ඩායමේ ප්‍රධාන තුරුම්බුව බවට පත්ව ඇති අතර උප නායක ෂෙෂාඩ් අමීන් තරග 14කදී එක් ශතකයක් හා එක් අර්ධ ශතකයක් සමගින් ලකුණු 602ක්ද ලබා ඩී එස් කණ්ඩායමේ පිතිකරණ බලඇණිය මුවහත් කිරීමට පෙළ ගැසී තිබේ .
මේ අතර ඩී එස් කණ්ඩායමේ මුදිත ලක්ෂාන්ද මෙවර තරගවාරය තුළ තරග 14කට සහභාගිවී කඩුලු 69ක් බිඳ හෙළමින් පන්දුවෙන් දස්කම් දක්වන අතරතුර පිතිකරුවකු ලෙසින්ද ලකුණු 421ක් ලබා විහාන් ගුණසේකර මෙන්ම ඩී එස් කණ්ඩායමේ ප්‍රධානතම තුන් ඉරියව් ක්‍රීඩකයකු බවට පත්ව තිබේ .
මෙවර පාසල් ක්‍රිකට් තරගාවලියේදී තරග 12කට සහභාගි වී ශතක 5ක් හා අර්ධ ශතක 3ක් ලබා ලකුණු 960ක් ලබා ඇති තෙවැනි වසරේ වර්ණලාභියකු වන මලිඳු මධුරංග මෙවර මහානාම විදුහල් කණ්ඩායමේ නායකත්වය හොබවන අතර හේෂාන් නිලීකද තරග 12කට සහභාගි වී ලකුණු 560ක් ලබා මහානාම විදුහල් කණ්ඩායමේ පිතිකරණ අංශය ශක්තිමත් කිරීමට පෙළ ගැසී සිටියි .
කෙසේ වුවත් මෙවර පාසල් ක්‍රිකට් තරගාවලියේදී තරග 11කට සහභාගි වී කඩුලු 56ක් ලබා ඇති වමතින් දඟ පන්දු යවන අෂාන් සන්දීප මහානාම විදුහල් කණ්ඩායමේ ප්‍රධානතම පන්දු යවන්නා බවට පත්ව ඇත .
ඩී එස් සේනානායක විදුහල් කණ්ඩායම ටොරින් පිටිගල නායක ෂේෂාඩ් අමීන් , උපනායක තත්සර බණ්ඩාර , විහාන් ගුණසේකර , ගීතාංජන ඩැනියෙල් දීමන්ත , කෞෂල්‍ය ඉනෝෂ ගුණවර්ධන , ශෂික ගමගේ , පසිඳු ආදිත්‍යය , මෙත්සිත් ජයමාන්න , කවිඳු දිල්ෂාන් , දසුන් පෙරේරා , පසිඳු චානක , මුදිත ලක්‍ෂාන් , සචින්ත හෙට්ටිගේ , කලන හෙට්ටිආරච්චි , ලහිරු සමරනායක , දිල්ෂාන් ලහීර් , ටිරෝන් බාස්කරන් , යසිත් සමරදිවාකර , ආර් එම් එම් රත්නායක , විදුහල්පති ඩිලාන් රාමනායක , පුහුණුකරු කපිල ප්‍රදීප් , ක්‍රීඩා භාර ආචාර්ය නිහාල් ප්‍රනාන්දු , ක්‍රිකට් භාර ආචාර්ය හසිත් දිල්හාර , සහාය පුහුණුකරු .
ඉෂාරා සිල්වා .
ජාත්‍යන්තර කම්කරු දිනය සැමරීම සඳහා තම පක්ෂය විසින් සංවිධානය කරනු ලබන මැයි රැලිය පැවැත්වීමට ගෝල් ෆේස් පිටිය ලබා නොදෙන බවට අදාළ ආයතන විසින් දැනුම් දුන් බව හිටපු ඇමැති බැසිල් රාජපක්ෂ මහතා පවසයි .
මීට මාස කිහිපයකට ඉහත දී තම පක්ෂය මගින් ලිපියක් ඉදිරිපත් කර ගෝල් ෆේස් පිටිය ඉල්ලා තිබුණද අදාළ ආයතනය මගින් එය ලබා නොදෙන බව පැවැසූ බවත් පසුව හයිඩ්පාක් පිටිය ලබාගැනීම පිළිබඳව විමසීමේදී එයත් ලබා නොදෙන බව පවසා තිබෙන බවද හිටපු ඇමැතිවරයා පැවැසුවේය .
නියෝජ්‍ය පොලිස්පතිවරයා ඇතුළු කණ්ඩායම සහ කොළඹ නාගරික කොමසාරිස්වරයා සමඟ කළ සාකච්ඡාවකදී හයිඩ් පිටිය දෙන බව පවසා තිබෙන බවත් නමුත් දැන් හයිඩ්පාක් පිටියත් නොදෙන බවක් සඳහන් කරන බව ඔහු කීය .
ඊයේ 23දා පැවැති මාධ්‍ය හමුවට එක්වෙමින් හිටපු ඇමැති බැසිල් රාජපක්ෂ මහතා මේ බව සඳහන් කළේය .
මෙම සිද්ධිය ප්‍රජාතන්ත්‍රවාදය නැති කිරීම පමණක් නොව කම්කරු අයිතිවාසිකම්ද උල්ලංඝනය කිරීමක් බවත් හෙතෙම කීය .
මැයි රැලිය පැවැත්වීම සඳහා තම පක්ෂයට පිටියක් ලබා නොදුන්නද කෙසේ හෝ තම මැයි රැලිය පවත්වන බවත් පාද යාත්‍රාව පැවැත්වීමටද තමන්ට වත්මන් රජය පිටියක් ලබානොදුන් නමුත් එම රැලිය සාර්ථකව පැවැත්වූවා සේ මෙවර මැයි රැලියද සාර්ථකව පවත්වන බව ඔහු වැඩිදුරටත් කියා සිටියේය .
රතුපස්වල වෙඩි තැබීමේ සිද්ධියට CID ය විසින් අත්අඩංගුවට ගත් යුද හමුදා සාමාජිකයින් 3 දෙනා අප්‍රියෙල් මස 3 වනදා දක්වා රක්ෂිත බන්ධනාගාරගත කර තිබෙනවා .
Update Friday March 24 2017 17 31 2013 වසරේ සිදුවූ රතුපස්වල වෙඩි තැබීමේ සිද්ධියට අදාළව හමුදා සාමාජිකයින් 3 දෙනෙකු අපරාධ පරීක්ෂණ දෙපාර්තමේන්තුව අද අත්අඩංගුවට ගෙන තිබෙනවා .
ඒ සිද්ධියට අදාළව ඔවුන්ගෙන් ප්‍රශ්න කිරීමෙන් අනතුරුවයි යුද හමුදා කෝප්‍රල්වරුන් දෙදෙනෙකු සහ මාණ්ඩලික සැරයන්වරයෙකු ඒ අතර සිටින අතර ඔවුන් අද ගම්පහ අධිකරණයට ඉදිරිපත් කිරීමට නියමිතව තිබෙනවා .
මැලේසියාවේ පැවැත්වෙන රාජකීය පොලිස් දිනය නිමිත්තෙන් පොලිස්පති පූජිත් ජයසුන්දර මහතා විදේශගතවන නිසා වැඩබලන පොලිස්පති ලෙස සී ඩී වික්‍රමරත්න මහතා පත්කරනු ලැබ සිටී .
මැලේසියාවේ ක්වාලාලාම්පූර් හි පැවැත්වෙන 210 වැනි රාජකීය මැලේසියා පොලිස් දිනයට සහභාගීවීමට පොලිස්පතිවරයා අද 24 අලුයම දිවයිනෙන් පිටත් විය .
ඒ අනුව අද සිට වික්‍රමරත්න මහතා වැඩබලන පොලිස්පති ලෙස කටයුතු කරයි .
අද පාර්ලිමේන්තුව දිහා බලන්න .
අඩෝ බඩෝ ගාලා කතා කරන්නේ .
හරියට කතා කරන්න දන්නේ නෑ .
තමුන්නාන්සේලාගේ මරණාධාර සමිතිය ඊට වඩා හොඳයි , නම්බුකාරයි , ශීලාචාරයි .
මරණාධාර සමිතියේ සභාපතිතුමාට ලේකම්තුමාට සමිතියේ කටයුතු අනෙක් සාමාජිකයන් සමඟ හොඳින් කරගෙන යන්න පුළුවන් කිසි අවුලක් නැතිව .
එහෙත් අද පාර්ලිමේන්තුවෙ එහෙම වැඩ කළ නොහැකි යැයි වයඹ ප්‍රධාන අමාත්‍ය ධර්මසිරි දසනායක මහතා පැවැසීය .
ප්‍රධාන අමාත්‍යවරයා මේ බව පැවැසුවේ රුපියල් ලක්‍ෂ 10ක වියදමින් සංවර්ධනය කළ බොරලුවැව වැටකොළුවැව මාර්ගය ජනතා අතියට පත් කිරීමේ අවස්ථාවට එක්වෙමිනි .
එහිදී වැඩිදුරටත් අදහස් දක්වමින් ප්‍රධාන අමාත්‍යවරයා මෙසේද කීය .
දේශපාලනඥයා කරන හැමදේම ජනතාව පිළිගන්නවා නම් දේශපාලනඥයා හිතුවක්කාර වෙනවා .
රටක් පාලනය කරන මිනිස්සු පිරිසුදු වෙන්න ඕන .
ප්‍රා සභාවට පළාත් සභාවට පාර්ලිමේන්තුවට හොඳ මිනිස්සු යවන්න කියලා මම තමුන්නාන්සේලාගෙන් ඉල්ලා සිටිනවා .
එක එක පක්‍ෂවල අය ඇති .
බුද්ධිමත්ව හිතන්න .
මින්පස්සේ රටට ආදරය කරන පිරිසුදු තමුන්නාන්සේලා වෙනුවෙන් කටයුතු කරන හොරකම් නොකරන හොඳ මිනිස්සු මේ තැන්වලට යවන්න කටයුතු කරන්න .
වත්මන් ආණ්ඩුවේ මුදල් අමාත්‍යවරයා මුදල් බෙදද්දී ශ්‍රී ලංකා නිදහස් පක්‍ෂයේ පළාත් සභාවලට මුදල් දෙන්න පොඩි මැළිකමක් දක්වනවා .
දෙන්නේ ටික ටික .
දකුණු අතින් දෙනවා වම් අතින් ආපහු ගන්නවා වගේ .
ඒ මොකද දන්නවද අපි වැඩ කරයි කියලා .
පළාත් සභාව වශයෙන් අපි තමුන්නාන්සේලා වෙනුවෙන් හැකි උපරිම අයුරින් වැඩ කරනවා .
ඉදිරියටත් එහෙමයි අපේ පළාත් සභාවේ රැස්වීම මාසෙටම දෙකයි තියෙන්නේ .
එහෙත් මේ රැස්වීම් දෙකටවත් සහභාගි නොවන මන්ත්‍රිවරු අපේ සභාවේ ඉන්නවා .
ඉදිරියට මේ පිළිබඳ හොඳට කල්පනා කරලා තීන්දු තීරණ ගන්න යැයි වැඩිදුරටත් කියා සිටියේය .
වඩුමුන්නේගෙදර තිළිණි පවිත්‍රා .
යුද හමුදා මාණ්ඩලික ප්‍රධානී ධුරයට මේජර් ජෙනරල් මහේෂ් සේනානායක මහතා පත් කර තිබේ .
ආරක්ෂක ලේකම් කරුණාසේන හෙට්ටිආරච්චි මහතා ප්‍රකාශ කළේ ජනාධිපති මෛත්‍රීපාල සිරිසේන මහතා විසින් මෙම පත්කිරීම කරනු ලැබූ බව ය .
ජනාධිපතිවරයා රුසියාව බලා පිටත් වීමට පෙර මෙම පත් කිරීම කළ බව ද ආරක්ෂක ලේකම්වරයා සඳහන් කළේය .
Mahesh Senanayake මහේෂ් සේනානායක යුද හමුදා මාණ්ඩලික ප්‍රධානී .
පහළොස් හැවිරදි පාසල් දැරියකට ලිංගික අතවර කළේ යැයි කියන සිද්ධියක් සම්බන්ධයෙන් සැකපිට දහසය හැවිරදි තරුණයෙකු මස්කෙළිය පොලිසිය මගින් අත්අඩංගුවට ගෙන තිබෙනවා .
මස්කෙළිය ප්‍රදේශයේ වතුයායක පදිංචි මෙම පහළොස් හැවිරදි පාසල් දැරියට අවස්ථා කිහිපයකදීම ලිංගික අතවර කළේ යැයි කියන සිද්ධිය සම්බන්ධයෙන් එම දැරියගේ දෙමව්පියන් විසින් මස්කෙළිය පොලිසියට කළ දැනුම් දිමක් අනුවයි මෙම තරුණයාව සැකපිට අත්අඩංගුවට ගෙන ඇත්තේ .
ලිංගික අතවරයට පත්වූයේ යැයි කියන මෙම පාසල් දැරියව වෛද්‍ය වාර්තාවක් ලබා ගැනිම සඳහා නාවලපිටිය මුලික රෝහලට ඇතුළත් කර ඇති අතර මෙම සැකකාර තරුණයා අද 24 හැටන් මහේස්ත‍්‍රාත් අධිකරණය වෙත ඉදිරිපත් කරන බව මස්කෙළිය පොලිසිය පැවසුවා .
හැටන් රංජිත් රාජපක්‍ෂ 24 March 2017 .
අනුරාධා හේරත් මෙරට ධීවර අංශයේ ප්‍රවර්ධනය සඳහා නෝර්වේ ශ්‍රී ලංකා රජය අතර සහයෝගිතා ගිවිසුම් කිහිපයකට අස්සන් තැබිණි .
පෙරේදා 20දා පෙරවරුවේ ධීවර හා ජලජ සම්පත් සංවර්ධන අමාත්‍යාංශයේදී මෙම ගිවිසුම් කිහිපය අස්සන් තැබූ අතර ඒ සඳහා නෝර්වීජියානු වැඩබලන තානාපති ටර්ජ් නර්වික් ඊඥපණඥ ව්ඥපමඪඬ සහ නාරා ආයතනයේ සභාපති ආචාර්ය අනිල් ප්‍රේමරත්න යන මහත්වරු ඉදිරිපත් වූහ .
එහිදී ප්‍රධාන වශයෙන් නෝර්වේහි ධීවර පර්යේෂණ යාත්‍රාවක් යොදාගනිමින් 2018 වසරේදී ගැඹුරු මුහුදේ මත්ස්‍ය සම්පත ගවේෂණය කිරීමට සමීක්ෂණයක් පැවැත්වීම , නාරා ආයතනයේ යාත්‍රා යොදා ගනිමින් වෙරළ ආශ්‍රිත මත්ස්‍ය සම්පත ගවේෂණය කිරීම , තාක්ෂණික ආධාර ලබාදීම හා මත්ස්‍ය තොග තක්සේරු කිරීම ඇතුළු කටයුතු කිහිපයක් සිදුවන බව ධීවර හා ජලජ සම්පත් සංවර්ධන අමාත්‍ය මහින්ද අමරවීර පවසයි .
අමාත්‍යවරයා පැවැසුවේ නව ක්‍රමවේද හඳුන්වාදීම මගින් ජලජීවී වගා සංවර්ධනය හා ආයෝජන ප්‍රවර්ධනය සඳහා විශේෂඥ සේවා ලබාදීමටත් දීර්ඝකාලීන ජාතික ධීවර ප්‍රතිපත්තියක් සම්පාදනය කිරීමට අවශ්‍ය තාක්ෂණික සහාය ලබා දීමටත් නෝර්වේ රජය සිය කැමැත්ත පළ කර ඇති බවයි .
පින්නවල අලි අනාථාගාරයේ අලි ස්නානය කරන තොටුපොළ ආසන්නයේ හක්කපටස් දෙකක් අටවා තැබීමේ සිද්ධිය සම්බන්ධයෙන් විශේෂ පරීක්ෂණයක් ආරම්භ කර ඇතැයි තිරසර සංවර්ධන හා වනජීවී අමාත්‍ය ගාමිණි ජයවික්‍රම පෙරේරා මහතා පවසයි .
මාඔය ඉවුරේ ඉඩමක හක්කපටස් අටවා ඇති බවට ඊයේ පස්වරුවේ ප්‍රදේශවාසියෙකුගෙන් තොරතුරක් ලැබී තිබිණි .
ඒ සම්බන්ධයෙන් ඉදිරියේදී පොලිස්පතිවරයාට වාර්තාවක් ඉදිරිපත් කරන බව ද අමාත්‍යවරයා සඳහන් කළේ ය .
අලි ස්නානය කරන තොටුපොළ ගාමිණි ජයවික්‍රම පෙරේරා පින්නවල අලි අනාථාගාරය හක්කපටස් .
සේවා අවශ්‍යතා මත වහාම ක්‍රියාත්මක වන පරිදි පොලිස් ස්ථානාධිපතිවරුන් 4 දෙනෙකුට ස්ථාන මාරුවීම් ලබාදී තිබෙනවා .
ඒ අනුව අච්චුවේලි පොලිස් ස්ථානාධිපතිවරයා කළුතර පොලිස් ස්ථානයටත් කරදියනාරු පොලිස් ස්ථානාධිපතිවරයා පොලිස් මූලස්ථානයටත් අනුයුක්ත කර ඇති බව සදහන් .
මීට අමතරව නුගේගොඩ පොලිස් ස්ථානාධිපතිවරයා මුල්ලේරියාව පොලිසියටත් සීතාවකපුර පොලිස් ස්නාධිපතිවරයා කොට්ටාව පොලිස් ස්ථානයටත් අනුයුක්ත කර තිබෙනවා .
අනුරාධපුර මහේෂ් විජේසූරිය ගලෙන්බිඳුණුවැව නාවක්කුලම ප්‍රදේශයේ අනාරක්ෂිත වගා ළිඳකට වැටුණු තුන්පත් රෑනක් ගොඩට ගෙන වනයට මුදාහැරීම සඳහා පැය 06ක මෙහෙයුමක් සිදුකිරීමට වනජීවී නිලධාරීන්ට සිදුවිය .
කෑම සොයා යමින් සිටි වයස අවුරුදු 30ක පමණ වන අලියකු කෙණෙරක හා මාස 06ක් පමණ වූ කුඩා වන අලි පැටවකු මෙලෙස වගා ළිඳක සිටින බවට නාවක්කුලම ප්‍රදේශවාසීන් කළ දැනුම් දීමක් මත රිටිගල හා මොරගොඩ වනජීවී කාර්යාලයේ නිලධාරීන් ඉකුත් 21 දින දහවල් පැමිණ තුන්පත් රෑන ගොඩ ගැනීමේ මෙහෙයුම ආරම්භ කර තිබිණි .
උදලු අලවංගු භාවිත කරමින් වගා ළිඳෙහි පස් බැම්ම කඩමින් මහත් පරිශ්‍රමයක් දරා පළමුව වන අලියා ගොඩට ගැනීමට වන ජීවී නිලධාරීන් කටයුතු කර තිබූ අතර පසුව කෙණෙර ගොඩ ගැනීමට වනජීවී නිලධාරීන්ට හැකිවිය .
කුඩා වන අලි පැටවා වගා ළිඳ තුළ වූයෙන් කෙණෙර වගා ළිඳ අවට නිරතුරුව රැඳී සිටීම නිසා වනජීවී නිලධාරීන්ට පැටවා ගොඩට ගැනීමේදී මහත් අවදානමක් ගෙන කටයුතු කිරීමටද සිදුවිය .
වනජීවී නිලධාරී කණ්ඩායමක් කෙණෙර එළවීමට මෙහෙයුම් සිදුකරන විට අනෙක් කණ්ඩායම වගා ළිඳේ සිටි වන අලි පැටවා ගොඩට ගැනීමට කටයුතු කළහ .
වන අලි පැටවා ගොඩට එන අවස්ථාවේදීම එහි පැමිණි කෙණෙර මවු සෙනෙහස කියා පාමින් අලි පැටවා කැඳවාගෙන යන අයුරු දැකගත හැකිවිය .
ගොඩට ගත් තුන්පත් රෑන ඒරූවැව රක්ෂිතය තුළට පළවා හැරීමට වනජීවී නිලධාරීහු කටයුතු කළහ .
කෝසල ගමගේ .
එළඹෙන 26 වැනිදා මාර්තු 26 උගන්ඩාවේ කම්පාලා හිදී පැවැත්වීමට නියමිත ලෝක රට හරහා දිවීමේ ශූරතාවලියට සහභාගිවීම සඳහා රට හරහා දිවීමේ ජාතික ශූර ලයනල් සමරජීව සහ රට හරහා දිවීමේ ජාතික ශූරිය වන ගයන්තිකා අබේරත්න ඊයේ අලුයම ශ්‍රී ලංකාවෙන් පිටත්ව ගියහ .
පසුගියදා නුවරඑළියේදී කිලෝමීටර් 10ක දුරකින් යුක්තව පැවැති ජාතික රට හරහා දිවීමේ ඉසව්ව මිනි 33කින් අවසන් කළ ලයනල් සමරජීව 5 වැනි වරටත් රට හරහා දිවීමේ ශ්‍රී ලංකා ජාතික ශූරයා බවට පත්වූ අතර ඵය ඔහු නොකඩවා රට හරහා දිවීමේ ජාතික ශූරතාවය දිනා ගත් සිව්වන අවස්ථාව විය .
මේ අතර බොහෝ විට මීටර් 800 සහ මීටර් 1500 වැනි ඉසව්වන්හි දක්ෂතා දක්වන ගයන්තිකා අබේරත්නද නිමාවූ රට හරහා දිවීමේ ජාතික ශූරතාවලයේදී කාන්තා ඉසව්ව නියෝජනය කරමින් එම පළමු ස්ථානය දිනා ගැනීමට සමත්වූ අතර ජාතික රට හරහා දිවීමේ ඉසව්ව නියෝජනය කළ පළමු අවස්ථාවේදීම එසේ පළමු ස්ථානය දිනා ගනිමින් මෙම වසර ආරම්භයේදීම ගයන්තිකා කැපීපෙනෙන දස්කම් දැක්වීය .
ගයන්තිකා එම පළමු ස්ථානය දිනා ගැනීම සඳහා මිනි 38 තත් 33ක කාලයක් සටහන් කර තිබිණි .
ජාත්‍යන්තර මලල ක්‍රීඩා සංගමය සංවිධානය කරන මෙම ලෝක රට හරහා දිවීමේ ශූරතාවලිය සඳහා ලොව පුරා රටවල් 59ක් නියෝජනය කරමින් ක්‍රීඩක ක්‍රීඩිකාවෝ 560 කට ආසන්න සංඛ්‍යාවක් සහභාගීි වීමට නියමිතය .
රක්ෂිත බන්ධනාගාර ගතව සිටින පාර්ලිමේන්තු මන්ත්‍රී විමල් වීරවංශ මහතාට ඇප ලබා දෙන ලෙස ඉල්ලමින් කොටුව මහේස්ත්‍රාත් අධිකරණයට යළි ඇප අයදුම්පතක් ඉදිරිපත් වී තිබේ .
විමල් වීරවංශ මන්ත්‍රීවරයාගේ නිතිඥවරුන් විසින් මෝසමක් මාර්ගයෙන් අදාළ ඇප ඉල්ලීම ඉදිරිපත් කළ බව අද දෙරණ අධිකරණ වාර්තාකරු පවසයි .
විමල් වීරවංශ මන්ත්‍රීවරයාගේ දියණිය මේ වන විට මානසික අවපීඩනයට ලක්ව රෝහල්ගතව ප්‍රතිකාර ලබන බව පෙන්වා දී ඇති එම නීතිඥවරුන් දියණියගේ රෝගී තත්ත්වය සුවිශේෂි කරුණක් ලෙස සලකා මන්ත්‍රීවරයාට ඇප ලබා දෙන ලෙස ඉල්ලා ඇත .
රජයේ වාහන අවභාවිත කළ සිද්ධිය සම්බන්ධයෙන් දීර්ඝ කාලයක් සිය පියා රිමාන්ඩ් භාරයේ පසුවීම සම්බන්ධයෙන් දැඩි සිත් තැවුලට පත් වීරවංශ දියණිය ඊයේ රෝගී තත්ත්වයකින් පීඩා විදිමින් කොළඹ රිජ්වේ ආර්යා රෝහලේ ප්‍රතිකාර ලබන බවට ජනාධිපති නිතිඥ ජයන්ත වීරසිංහ මහතා ප්‍රමුඛ නිතිඥ මඩුල්ල අද කොටුව මහේස්ත්‍රාත් සහ අතිරේක දිසා විනිසුරු ලංකා ජයරත්න මෙනවියට දැනුම් දුන් අතර දියණියගේ රෝගී තත්ත්වය සුවිශේෂි කොට ගනිමින් විමල් වීරවංශ මහතාට ඇප ලබා දෙන ලෙස සිදු කළ ඉල්ලීම ලබන අප්‍රියෙල් 03 වනදා සලකා බලන බවට ප්‍රකාශ කළාය .
වීරවංශ මහතා ඉකුත් ජනවාරි මස 10 වනදා සිට රක්ෂිත භාර ගතව සිටින බවත් එදා සිට වීරංවශ දියණිය දැඩි සිත්තැවුලෙන් සිටි බවත් අද අධිකරණයට කියා සිටි ජනාධිපති නිතිඥ ජයන්ත වීරංසිහ මහතා අවුරුදු 15ක් වයසැති දියණිය මෙවර අධ්‍යයන පොදු සහතික පත්‍ර සාමාන්‍ය පෙළ විභාගයට පෙනි සිටින බවත් ඉකුත් 23 වන දින දැඩි ලෙස රෝගී වීමෙන් රාගම රෝහලේ මානසික රෝගී ඒකකයට ඇතුළත කළ බවත් කියා සිටියේය .
ඉන් මූලික ප්‍රතිකාර ආරම්භ කිරීමෙන් අනතුරුව දැරිය කොළඹ රිජ්වේ ආර්යා ළමා රෝහලට මාරු කර එවූ බවත් මේ වන විට එම රෝහලේ මානසික විශේෂඥ වෛද්‍යවරියක යටතේ ප්‍රතිකාර ලබා දෙන බවත් අධිකරණයට දැනුම් දුන් ජනාධිපති නිතිඥවරයා රෝගියාගේ රහස්‍යභාවය රැකීම උදෙසා වෛද්‍ය සහතිකයක් ලබා නොදුන් බවත් අධිකරණ නියෝගයක් මත එය ලබා දීමට හැකි බව රෝහල් අධ්‍යක්ෂකවරයා දැනුම් දුන් බවත් කියා සිටියේය .
මෙය දැරියගේ මානසික තත්ත්වයට දැඩි තර්ජනයක් බවත් එම දැරිය මෙවර සාමාන්‍ය පෙළ විභාගයට පෙනී සිටීමට නියමිත බවත් කියා සිටි ජනාධිපති නිතිඥ ජයන්ත වීරසිංහ මහතා සිය පියාට කුමන කොන්දේසියක් මත හෝ ඇප ලබා දෙන ලෙස අධිකරණයෙන් ඉල්ලා සිටියේය .
විත්තිය වෙනුවෙන් නීතිඥ කපිල ගමගේ , විජේසිරි අඹවත්ත , පාර්ලිමේන්තු මන්ත්‍රි නිතිඥ පවිත්‍රා දේවි වන්නි ආරච්චි , සිසිර ගමගේ , උදය ගම්මන්පිල , නිතිඥ රසංග හරංස්චන්ද්‍ර ඇතුලු නිතිඥ මඩුල්ලක් ඊයේ අධිකරණයේ පෙනි සිටියහ .
මූල්‍ය අපරාධ කොට්ඨාසයද ඊයේ අධිකරණයේ පෙනි සිටියේය .
සුභාෂිනී සේනානායක .
ශ්‍රී ලංකා ජනාධිපතිවරයා සහ රුසියානු ජනාධිපතිවරයා අතර ගොඩනැඟී ඇති සමීප මිත්‍රත්වය දෙරටේ ද්වි පාර්ශ්වික සබඳතාවල නව කඩඉමක් සනිටුහන් කරනු ඇති බව රුසියානු විදේශ කටයුතු නියෝජ්‍ය අමාත්‍ය ඉගෝර් මොගියුලොව් මහතා පවසයි .
ශ්‍රී ලංකාව සහ රුසියාව අතර ද්විපාර්ශ්වික සබඳතාවලට හැට වසරක් සපිරීම නිමිත්තෙන් සහ ජනාධිපති මෛත්‍රීපාල සිරිසේන මහතාගේ රුසියානු නිල සංචාරයට ගෞරවයක් වශයෙන් පැවැති විශේෂ සැමරුම් උත්සවයකදී ඔහු මෙම අදහස් පළ කර තිබේ .
ශ්‍රී ලංකාවේ ස්වෛරීත්වය සහ ස්වාධීනත්වය ආරක්ෂා කිරීම වෙනුවෙන් රුසියාව සෑම අවස්ථාවකම ශ්‍රී ලංකාව සමඟ සිටින බව රුසියානු විදේශ කටයුතු නියෝජ්‍ය අමාත්‍යවරයා පවසා ඇත .
අවශ්‍ය සෑම අවස්ථාවකදීම ජාත්‍යන්තර තලයේදී ද ශ්‍රී ලංකාවට සහය දැක්වීමට රුසියාව සූදානම් බව රුසියානු විදේශ කටයුතු නියෝජ්‍ය අමාත්‍යවරයා එහිදී ප්‍රකාශ කළ බව ජනාධිපති මාධ්‍ය අංශය සඳහන් කළේය .
ජනාධිපති මෛත්‍රීපාල සිරිසේන සහ රුසියානු ජනාධිපති ව්ලැදිමීර් පුටින් අතර මිත්‍රත්වය දෙරට අතර ද්විපාර්ශ්වික සබඳතාවලට නව කඩයිමක් බව රුසියානු නියෝජ්‍ය විදේශ අමාත්‍ය ඉගෝර් මොගියුලොව් පවසනවා .
ශ්‍රී ලංකාව සහ රුසියාව අතර ද්විපාර්ශ්වික සබඳතාවලට 60 වසරක් සපිරීම නිමිත්තෙන් ඊයේ රාත්‍රීයේ පැවති විශේෂ සැමරුම් උත්සවයකට එක්වෙමින් නියෝජ්‍ය විදේශ අමාත්‍යවරයා මේ බව ප්‍රකාශ කළ බව ජනාධිපති මාධ්‍ය අංශය ප්‍රකාශ කළා .
මෙම උත්සවයේ විශේෂ ආරාධිත අමුත්තා ලෙස එක්වුණේ ජනාධිපති මෛත්‍රීපාල සිරිසේනයි .
කාසල්රී ජලාශයේ පලේකාඩු ප්‍රදේශයේ විදුලිබල මණ්ඩලයේ සංචාරක නිවාඩු නිකේතනය අසල පාවෙමින් තිබූ නාඳුනන පිරිමි මළ සිරුරක් අද 24 පෙ ව 10 00 ට පමණ හැටන් පොලිසිය මගින් සොයා ගෙන ඇත .
වයස අවුරුදු 40 45 පමණ බවට සැක කරන මෙම මළ සිරුර සම්බන්ධයෙන් මහේස්ත්‍රාත් පරීක්ෂණය අද දහවල් පැවැත්වීමට නියමිතව තිබේ .
හැටන් පොලිසිය වැඩිදුර පරීක්ෂණ පවත්වයි .
ඡායාරූප හා සටහන මස්කෙළිය සමූහ ගාමිණී බණ්ඩාර ඉලංගන්තිලක .
අග්‍රාමාත්‍ය රනිල් වික්‍රමසිංහ මහතාගේ ජන්ම දිනය නිමිත්තෙන් අද 24 .
ඓතිහාසික කතරගම කිරි වෙහෙර අබියසදී ආගමික වතාවත් රැසක් පැවැත්වීමට නියමිතව ඇත .
එක්සත් ජාතික පක්ෂ සන්නිවේදන බළකායේ මෙහෙයවීමෙන් සංවිධානය කෙරෙන මේ ආගමික වතාවත් යටතේ කිරි වෙහෙර චෛත්‍ය රාජයාණන් වහන්සේ අබියස කප්රුක් පූජාවක් හා මහසෙන් දේව පූජාවක්ද අද 24 සවස 5 00ට පවත්වනු ලබයි .
ඊට අමතරව කතරගම මහ දේවාලයේ පූජාව පැවැත්වෙන්නේ අද රාත්‍රියේය .
එක්සත් ජාතික පක්ෂ සන්නිවේදන බළකා අධ්‍යක්ෂ ජනරාල් සුදත් චන්ද්‍රසේකර මහතාගේ මෙහෙයවීමෙන් සන්නිවේදන බළකා සාමාජිකයන් කතරගම ආගමික වතාවත්වලට සහභාගි වීමට නියමිතව ඇත .
ලසන්ත වීරකුලසූරිය , ගයාත්‍රි ගීගනආරච්චි 24 March 2017 .
නිල සංචාරයක් සඳහා ජනාධිපති මෛත්‍රීපාල සිරිසේන මහතා අද උදෑසන රුසියාව බලා පිටත්ව ගියේ ය .
ඒ රුසියානු ජනාධිපති ව්ලැදිමීර් පුටින්ගේ නිල ආරාධනාවකට අනුව ය .
ශ්‍රී ලාංකික රාජ්‍ය නායකයෙකුට එලෙස රුසියාවේ සංචාරයකට පැමිණෙන්නැයි එරට නිල ආරාධනාවක් කර ඇත්තේ වසර 44 කට පසුව බව ජනාධිපති මාධ්‍ය ඒකකය සඳහන් කළේ ය .
මෙම සංචාරයේදී දෙරට අතර ආර්ථික වෙළෙඳ සංචාරක විද්‍යා හා තාක්ෂණ අධ්‍යාපන හා සංස්කෘතික යන ක්ෂේත්‍ර සම්බන්ධයෙන් ගිවිසුම් කිහිපයකට ද අත්සන් තැබීමට නියමිත ය .
1974 වර්ෂයේදී අග්‍රාමාත්‍ය සිරිමාවෝ බණ්ඩාරනායක මහත්මිය මොස්කව් නගරයෙහි කළ නිල සංචාරයෙන් පසුව ශ්‍රී ලංකාවේ රාජ්‍ය නායකයෙකු රුසියාවේ නිල සංචාරයක නිරත වන පළමු අවස්ථාව මෙය බව විදේශ කටයුතු අමාත්‍යාංශය සඳහන් කළේ ය .
ශ්‍රී ලංකා රුසියා රාජ්‍යතාන්ත්‍රික සබඳතාවන්ට 60 වසරක් සපිරීම නිමිත්තෙන් වන සංවත්සර සැමරුම ද මීට සමගාමීව පැවැත්වේ .
ජනාධිපති මෙමත්‍රීපාල සිරිසේන මහතා හෙට රුසියානු ජනපති ව්ලැදිමීර් පුටින් මහතා හමුවනු ඇති .
මෛත්‍රීපාල සිරිසේන රුසියාව ව්ලැදිමීර් පුටින් සිරිමාවෝ බණ්ඩාරනායක .
නෝ ෆයර් සෝන් වැඩසටහන මැලේසියාවේ ප්‍රදර්ශනය කළ මානව හිමිකම් ක්‍රියාකාරිනියකට එරට අධිකරණයක් විසින් දඩ නියම කර තිබෙනවා .
ශ්‍රී ලංකාවේ සිවිල් යුද්ධය පිළිබඳ චැනල් ෆෝ නාලිකාවේ කැලම් මැක්රේ විසිනුයි අදාළ වාර්තා වැඩසටහන සකස් කර තිබුණේ .
එය මැලේසියාවේ ප්‍රදර්ශනය එරට චිත්‍රපට සංස්ථාව විසින් තහනම් කර තිබුණා .
එම තහනම පිළිබඳ සැලකිල්ලක් නොදක්වමින් වාර්තා වැඩසටහන මානව හිමිකම් ක්‍රියාකාරිනියක වන ලිනා හෙන්ඩ්රි නැමැති කාන්තාව විසින් 2013 වසරේ සැප්තැම්බර් මස 9 වැනිදා ක්වාලාලම්පූර්හිදී ප්‍රදර්ශනය කර තිබෙනවා .
මේ සම්බන්ධයෙන් ඇයට එරෙහිව ක්වාලාලම්පූර් මහේස්ත්‍රාත් අධිකරණයේ නඩු පවරා තිබුණි .
එම නඩුවේ තීන්දුව ප්‍රකාශයට පත් කරමින් අදාළ චෝදනාවට ඇය වරදකරු බවට අධිකරණය විසින් ප්‍රකාශයට පත්කර ඇති අතර ඇයට අමෙරිකානු ඩොලර් 2260ක දඩයක් නියම කර තිබෙනවා .
කුලී ගමනක් යන මුවාවෙන් ත්‍රීරෝද රථයක් රැගෙන ගොස් අතරමඟදී රියදුරුට පහරදී ත්‍රීරෝද රථය පැහැරගත් පුද්ගලයින් තිදෙනෙකු අත්අඩංගුවට ගෙන තිබේ .
තඹුත්තේගම ගල්නෑව මාර්ගයේ කලාඔය පාළම අසලදී අද 24 අලුයම ත්‍රීරෝද රථය පැහැර ගැනීමට ලක්වූ බවට රියදුරු පොලිසියට දැනුම්දී ඇති බව වාර්තා වෙයි .
වහාම ක්‍රියාත්මක වූ තඹුත්තේගම පොලිසිය සැකකරුවන් ත්‍රීරෝද රථය සමඟ අත්අඩංගුවට ගෙන තිබේ .
අත්අඩංගුවට ගෙන ඇත්තේ හබරාදූව සහ කඹුරුපිටිය යන ප්‍රදේශවල පදිංචිකරුවන් දෙදෙනෙකු සහ මල්වාන ප්‍රදේශයේ පදිංචි කාන්තාවක බව පොලිසිය පැවසුවේය .
ග්‍රැමෆෝන් යුගයෙන් ගායන ක්ෂේත්‍රයට පිවිසි ගුවන්විදුලියේ ඒ ශ්‍රේණියේ ගායිකාවක ලෙස මෙරට ප්‍රවීණ ගායන ශිල්පිනියක වූ විවියන් ද සිල්වා බොරලැස්ස මහත්මිය දැඩි ලෙස රෝගාතුරව පසුවේ .
ඇය මේ වන විට ජයවර්ධනපුර රෝහලෙහි ප්‍රතිකාර ලබමින් පසුවන අතර දශක පහකට වැඩි කලක් ගායන ක්ෂේත්‍රයෙන් රසිකයන් පිනවූ ඇය 88 වන වියෙහි පසුවේ .
ඇයගේ දියණිය හා පවුලේ ඥාතීන් හමුවූ පාර්ලිමේන්තු ප්‍රතිසංස්කරණ හා ජනමාධ්‍ය අමාත්‍ය ගයන්ත කරුණාතිලක මහතා විවියන් ද සිල්වා මහත්මිගේ සුවදුක් පිළිබඳව විමසීමෙන් අනතුරුව ඉක්මන් සුවය පතා වෛද්‍ය ප්‍රතිකාර සදහා ගුවන්විදුලි සංස්ථාව විසින් ලබාදෙන මූල්‍යමය ආධාර චෙක්පතක් ද පිරිනැමීය .
මෙම පිරිනැමීම සිදුකළේ පාර්ලිමේන්තුවේ ආණ්ඩු පක්ෂයේ ප්‍රධාන සංවිධායක කාර්යාල පරිශ්‍රයේදීය .
අභ්‍යවකාශයට ගිය පළමු කාන්තාව ලෙස සැලකෙන රුසියානු ජාතික කාන්තාවක් වන වැලේන්ටිනා තෙරෙස්කොවා ජනපති මෛත්‍රීපාල සිරිසේන මහතා අතර හමුවක් ඊයේ 23 සිදුවුණා .
මේ අතර රුසියාවේ තවත් අභ්‍යවකාශ ගාමියෙකු වන ව්ලැඩ්මීර් ලේතෝව් මහතාද ජනපතිවරයා හමුවූ බවයි ජනාධිපති මාධ්‍ය අංශය සඳහන් කළේ .
ශ්‍රී ලංකාව හා රුසියාව අතර ද්විපාර්ශවික සාකච්චා ආරම්භ වී වසර 60 ක් සැපිරීම නිමිත්තෙන් මෙම හමුව පැවැත්වුණා .
අනුරාධපුර නොච්චියාගම ප්‍රදේශයේදී ත්‍රී රෝද රථයක් පැහැරගෙන යමින් සිටි පුද්ගලයින් 3දෙනෙකු අත්අඩංගුවට ගෙන තිබේ .
පොලිසිය පැවසුවේ තඹුත්තේගම දුම්රිය නැවතුම්පොළ ආසන්නයේදී තරුණයින් දෙදෙනෙක් ගල්නෑව ප්‍රදේශයට යා යුතු යැයි පවසමින් අදාළ ත්‍රී රෝද රථයට නැග තිබූ බව ය .
ගමන අතර වාරයේදී තව ත් තරුණියක් ඊට නැග ඇති අතර පසුව ඔවුන් රථය නතර කර රියැදුරුට පහරදී රථය පැහැරගෙන ගොස් තිබේ .
පසුව රියැදුරු තඹුත්තේගම මූලස්ථාන පොලිසිය වෙත පැමිණිලි කිරීමෙන් පසු තලාව නොච්චියාගම මාර්ගයේ අලිඔපළුව මංසන්ධිය අසලදී සැකකරුවන් 3දෙනා අත්අඩංගුවට ගෙන ත්‍රී රෝද රථය පොලිස් භාරයට ගෙන තිබේ .
මෙලස අත්අඩංගුවට ගෙන තිබුණේ වයස 25 හැවිරිදි කඹුරුපිටිය ප්‍රදේශයේ පදිංචි තරුණයෙක් , වයස 22 හැවිරිදි හබරාදුව ප්‍රදේශයේ පදිංචි තරුණයක් සහ වයස 15 හැවිරිදි බියගම ප්‍රදේශයේ පදිංචි ශිෂ්‍යාවකි .
සැකකරුවන් සතුව තිබී තියුණු ආයුධයක් සහ එකම අංකය සඳහන් ජාතික හැඳුනුම්පත් 2ක් හමුව තිබේ .
ඔවුන් අද තඹුත්තේගම මහේස්ත්‍රාත්වරයා හමුවට ඉදිරිපත් කෙරුණු අතර පහර කෑ ත්‍රී රෝද රථයේ රියැදුරු තඹුත්තේගම මූලික රෝහලට ඇතුළත් කෙරිණි .
සිද්ධිය සම්බන්ධයෙන් තඹුත්තේගම පොලිසිය මේ වන විට විමර්ශන සිදු කරමින් පවති .
අනුරාධපුර තඹුත්තේගම දුම්රිය නැවතුම්පොළ තඹුත්තේගම මූලස්ථාන පොලිසිය නොච්චියාගමදී ත්‍රී රෝද රථයක් පැහැරගෙන .
මූල්‍ය අපරාධ කොට්ඨාසය මගින් කෙරෙන පරීක්ෂණ සඳහා බලපෑම් කළ පාර්ලිමේන්තු මන්ත්‍රීවරයකුගේ ක්‍රියා කලාපය සම්බන්ධයෙන් ජනාධිපති මෛත්‍රීපාල සිරිසේන හා අග්‍රාමාත්‍ය රනිල් වික්‍රමසිංහ යන මහත්වරුන්ට ආණ්ඩු පක්ෂ මන්ත්‍රීවරුන් ප්‍රබල පැමිණිල්ලක් ඉදිරිපත් කර තිබේ .
රාජපක්ෂ පාලන සමයේ සිදුවූ බරපතළ වංචා ගැන මූල්‍ය අපරාධ කොට්ඨාසයට බලපෑම් කළ මන්ත්‍රීවරයා නීතිය සාමයට අදාළ පාර්ලිමේන්තු ආංශික අධීක්ෂණ කාරක සභාවේ ප්‍රබල තනතුරක් දරන්නකු බවද එම පැමිණිල්‍ලේ සඳහන් කර ඇත .
අදාළ මන්ත්‍රීවරයාට එරෙහිව කළ පැමිණිල්ල සම්බන්ධයෙන් ජනාධිපතිවරයා රුසියානු නිල සංචාරය නිමවා දිවයිනට පැමිණි වහාම කරුණු දැක්වීමටද ආණ්ඩු පක්ෂ පසු පෙළ මන්ත්‍රීවරුන් අදහස් කර සිටිති .
ලසන්ත වීරකුලසූරිය , ගයාත්‍රි ගීගනආරච්චි 24 March 2017 .
මාතර ප්‍රදේශයේ ව්‍යාපාරිකයෙකුගේ වෑන් රථයක් පැහැරගත් සැකකරුවන් 5 දෙනෙකු අත්අඩංගුවට ගෙන තිබේ .
ඊයේ පස්වරුවේ මාතර කොටුව තුළදී අදාළ ව්‍යපාරිකයා සිය වෑන් රථය තුළ සිටියදී මෝටර් රථයකින් එම ස්ථානයට පැමිණි පුද්ගලයින් 4 දෙනෙකු ව්‍යාපාරිකයාගේ වාහනයේ ලීසිං වාරිකයේ ගැටලුවක් ඇතැයි පවසමින් මෙලෙස ඔහුව රැගෙන ගොස් තිබිණි .
සිද්ධිය සම්බන්ධයෙන් පොලිසියට පැමිණිලි කිරීමෙන් අනතුරුව වහා ක්‍රියාත්මක වූ පොලිසිය සියලුම පොලිස් නැවතුම් වලට දැනුම්දී තිබිණි .
අනතුරුව පින්නදුව අධිවේගී මාර්ග පිවිසුම ආසන්නයේදී පැහැරගත් වාහනය සමග සැකකරුවන් 5 දෙනෙකු පොලිස් අත්අඩංගුවට ගෙන තිබේ .
අද එම සැකකරුවන් හඳුනාගැනීමේ පෙරෙට්ටුවක් සඳහා ඉදිරිපත් කෙරිණි .
5 දෙනෙකු අත්අඩංගුවට පින්නදුව අධිවේගී මාර්ග මාතර ලීසිං වාරික වෑන් රථය .
රගර් ක්‍රීඩක වසීම් තාජුඞීන්ගේ සිරුරු කොටස් මාළඹේ පෞද්ගලික වෛද්‍ය විද්‍යාලයට අනුබද්ධ රෝහලේ තිබී හමුවීම පිළිබදව සිදුකෙරෙන පරීක්ෂණවල ප්‍රගතිය සම්බන්ධයෙන් ජනතා විමුක්ති පෙරමුණ අද 24 පාර්ලිමේන්තුවේදී ප්‍රශ්න කළා .
එම පෙරමුණේ පාර්ලිමේන්තු මන්ත්‍රි නලින්ද ජයතිස්ස මෙම ප්‍රශ්නය ඉදිරිපත් කර තිබෙනවා .
මේ වනවිට විදුලිය අරපිරිමැස්මෙන් භාවිත කිරීම සම්බන්ධයෙන් පාරිභෝගික ජනතාවගේ ප්‍රවණතාවක් පවතින බව ද වාචික පිළිතුරු අපේක්ෂාවෙන් නගන ලද ප්‍රශ්නයකට පිළිතුරු ලබාදෙමින් නියෝජ්‍ය අමාත්‍ය අජිත් පී පෙරේරා ප්‍රකාශ කළා .
එමෙන්ම හිටපු අග්‍රාමාත්‍යවරයෙකු වූ රත්නසිරි වික්‍රමනායක සම්බන්ධයෙන් වූ ශෝක යෝජනාව අද පාර්ලිමේන්තුවේදී විවාදයට ගැණුනා .
ඊට එක්වෙමින් අග්‍රාමාත්‍ය රනිල් වික්‍රමසිංහ හිටපු ජනාධිපති මහින්ද රාජපක්ෂ ඇතුලූ දේශපාලනඥයින් රැසක් අදහස් පළ කළ බවයි එහි සිටි හිරු වාර්තාකරු සදහන් කළේ .
අම්බලන්ගොඩ පටබැදිමුල්ල වෙරළ පාරේ පිහිටා ඇති කැස්බෑ මධ්‍යස්ථානයේ සිටින කැස්බෑවන්ට ප්‍රතිකාර කිරීමේ යෙදී සිටින විදේශීය විශ්වවිද්‍යාල සිසුන් පිරිසක් පසුගියදා අපට හමුවූවා .
මෙම සිසුන් පිරිස ජීවන් කස්තුරි ආරච්චි මහතාගේ ග්‍රීන්ලයන් ආයතනයට පැමිණ ආබාධිත කැස්බෑ මධ්‍යස්ථානයේ සිටින කැස්බෑවන්ගේ සත්කාර කටයුතු වල යෙදී සිටිති .
ප්‍රංශය , ජර්මනිය , එංගලන්තය , චීනය ආදි රටවල විශ්වවිද්‍යාල සිසුන් පිරිස නිවාඩු කාලයේ මෙරටට පැමිණ මේ කැස්බෑ මධ්‍යස්ථානයේ කටයුතු වල යෙදී සිටින්නේ ඉතා සතුටින් මේ සිසුන් පිරිස කැස්බෑවන් සිටින තැන් පිරිසිදු කර සතුන්ට කෑම ලබා දී ප්‍රතිකාර කිරීමේ කටයුතු වල යෙදී සිටින අතර කැස්බෑවුන්ට ප්‍රතිකාර කිරිමේදී එම සතුන් කලබලකිරීමකින් තොරව සිටින අයුරුද දක්නට ලැබුණි .
දිලීප් නිශ්ශංක බළපිටිය සමූහ .
ශ්‍රී ලංකාව සඳහා මහකොමසාරිස් කාර්යාලයක් ස්ථාපිත කිරීමට නවසීලන්ත රජය තීරණය කර තිබේ .
නිවේදනයක් නිකුත් කරමින් නවසීලන්ත විදේශ කටයුතු අමාත්‍ය මුරේ මැකූලි මහතා මේ බව ප්‍රකාශ කර ඇති බව එරට විදේශ කටයුතු අමාත්‍යාංශය පෙන්වා දෙයි .
ශ්‍රී ලංකාවේ මහකොමසාරිස් කාර්යාලයක් ස්ථාපිත කිරීම දෙරට අතර සබඳතා තවදුරටත් ශක්තිමත් කිරීමට නවසීලන්ත රජයේ ඇති කැපවීම පෙන්නුම් කරන්නක් බව නවසීලන්ත විදේශ කටයුතු අමාත්‍යවරයා සඳහන් කර තිබේ .
දීර්ඝ කාලයක් පැවති යුදමය වාතාවරණයෙන් පසුව යළි ගොඩනැගෙමින් පවතින ශ්‍රී ලංකාවට ආර්ථික හා දේශපාලනික වශයෙන් සහයෝගය දැක්වීමට නවසීලන්ත රජය කටයුතු කරන බව ඔහු සඳහන් කර ඇත .
එමෙන්ම ශ්‍රී ලංකාව තුළ නවසීලන්ත අපනයනයකරුවන්ට වැඩි අවස්ථා උදාවී ඇති බව ද නවසීලන්ත විදේශ කටයුතු අමාත්‍යවරයාගේ නිවේදනයේ වැඩිදුරටත් සඳහන්ය .
ලක් සතොස සේවකයින් 153 දෙනෙකු දේශපාලන කටයුතු සදහා යොදා ගනිමින් රජයට රුපියල් මිලියන 40 කට වැඩි පාඩුවක් සිදුකළ බවට චෝදනා කරමින් පාර්ලිමේන්තු මන්ත්‍රී ජොන්ස්ටන් ප්‍රනාන්දුට එරෙහිව අල්ලස් කොමිසම පවරා තිබූ නඩු 5 ක් අද 24 කොළඹ මහේස්ත්‍රාත් අධිකරණයේදී විභාගයට ගැණුනා .
එහිදී මන්ත්‍රීවරයාගේ ඉල්ලීමකට අනුව මාස 3ක කාලයක් සදහා ඔහුට විදේශ ගත වීමට අවසර හිමිවූ බවයි හිරු අධිකරණ වාර්තාකරු අජිත් වික්‍රමසිංහ කියා සිටියේ .
අදාළ නඩුව ලබන ජුනි 30 වනදා දක්වා කල් තැබීමටයි කොළඹ ප්‍රධාන මහේස්ත්‍රාත් ලාල් රණසිංහ බණ්ඩාර නියෝග කළේ .
තමන්ට ව්‍යාපාරික පන්තියේ Business Class ආසනයක් ලබා නොදීම සම්බන්ධයෙන් උරණ වූ ඉන්දීය ශිව් සේනා පක්ෂයේ පාර්ලිමේන්තු මන්ත්‍රීවරයෙකු එම ගුවන් යානයේ කළමනාකරුට පහර දුන් සිද්ධියක් වාර්තා වෙයි .
ශිව් සේනා පක්ෂය යනු එරට දැඩි මතධාරී පක්ෂයකි .
ඉන්දීය මාධ්‍ය වාර්තා කළේ රවීන්ද්‍ර ගයික්වාද් නමැති අදාළ මන්ත්‍රීවරයා පූනේ සිට දිල්ලි බලා යාම සඳහා Air India ගුවන් යානයක ව්‍යාපාරික පන්තියේ ආසනයක් වෙන් කරගෙන තිබුණු බවයි .
එහෙත් පසුව එම ගුවන් යානය වෙනස් කර වෙනත් ගුවන් යානයක් පැමිණෙන බවත් එම ගුවන් යානයේ ව්‍යාපාරික පන්තියක් නොමැති බවත් ඔහුට දැනුම් දුන් පසු ඔහු ගුවන් සේවයේ කළමනාකරුට පාවහන් ගලවා පහර දී තිබේ .
අදාළ මන්ත්‍රීවරයා පවසා ඇත්තේ තමන් සිය පාවහන්වලින් කළමනාකරුට 25 වතාවක් පහර දුන් බවයි .
මේ අතර අදාළ මන්ත්‍රීවරයා Air India ගුවන් යානාවල මින්පසු ගෙන නොයාමට එම ගුවන් සේවයේ කළමනාකාරීත්වය තීන්දු කර තිබේ .
ඉන්දීය මාධ්‍ය වාර්තා කළේ මේ සම්බන්ධයෙන් අදාළ මන්ත්‍රීවරයාට එරෙහිව මූලික අයිතිවාසිකම් පෙත්සමක් ද ගොනු කර ඇති බවය .
Air India Ravindra Gaikwad Shiv Sena රවීන්ද්‍ර ගයික්වාද් ශිව් සේනා .
බ්‍රිතාන්‍ය පාර්ලිමේන්තුව ආසන්නයේ සිදුවූ ත්‍රස්ත ක්‍රියාව සිදුකළ තැනත්තා හඳුනාගෙන තිබේ .
විදෙස් මාධ්‍ය වාර්තා කළේ කලිඩ් මසූඩ් නම් එම පුද්ගලයා පෙර සිදුවීම් ගණනාවකට ම වැරදිකරු වූවෙකු බව ය .
52 හැවිරිදි ඔහු බටහිර මිඩ්ලන්තයෙහි වාසය කළ බ්‍රිතාන්‍ය පුරවැසියෙකි .
ප්‍රහාරයේ වගකීම අයි එස් සංවිධානය භාරගත් අතර එහිදී ප්‍රහාරකයා පොලිස් නිලධාරියෙකු පාසල් ගුරුවරියක අමෙරිකානු සංචාරකයෙකු ඇතුළු 5 දෙනෙක් මිය ගියහ ප්‍රහාරයට සම්බන්ධ බවට සැක කෙරෙන තවත් පුද්ගලයින් 08 දෙනෙකු ද අත්අඩංගුවට ගෙන ඇති බව බී බී සී ලෝක සේවය වාර්තා කළේ ය .
ලන්ඩන් නුවර වෙස්ට්මින්ස්ටර් පාලම මත පදික වේදිකාවේ ගමන් ගනිමින් සිටි පුද්ගලයින් යට කරමින් එම ත්‍රස්තවාදියා සිය රථය ධාවනය කර තිබිණි .
පසුව ඔහු තියුණු ආයුධයකින් පහර දී පොලිස් නිලධාරියෙකු ඝාතනය කළ අතර පොලිස් ප්‍රතිප්‍රහාර හමුවේ ප්‍රහාරකයා ද මිය ගියේ ය .
කලිඩ් මසූඩ් ත්‍රස්ත ක්‍රියාව බ්‍රිතාන්‍ය පාර්ලිමේන්තුව බී බී සී ලෝක සේවය .
දිවයින පුරා ඉන්ධන පිරවුම්හල්වල සිදුවන බව පැවසෙන වංචනික ක්‍රියා සියල්ල එකවර නතර කළ හැකි අන්දමේ ස්වංක්‍රීය පරිගණක පද්ධති කට්ටල් ළගදීම හඳුන්වාදෙන බව ඛණිජ සම්පත් සංවර්ධන අමාත්‍ය චන්දිම වීරක්කොඩි මහතා අද පැවැති මාධ්‍ය හමුවකදී පැවසීය .
ඉන්ධන පිරවුම් හල් වලට ලැබෙන ගබඩා කෙරෙන අලෙවි‍ කෙරෙන හා ඉතිරිවන ඉන්ධන ප්‍රමාණයන් සේම ඉන්ධන කලවම් කිරීම් සම්බන්ධ නිවැරදි දත්තයන් ද මෙම ක්‍රමවේදය ඔස්සේ ලබාගත හැකි බව ඇමතිවරයා කීය .
සහන් සංකල්ප සිල්වා 23 March 2017 .
ඒකාබද්ධ විපක්ෂය සංවිධානය කරන මහා ජන රැළිය පැවැත්වෙන්නේ ගාල්ල හබරාදූවේ පර්චස් 70 ක සිඟිති උයනක බව ඛනිජ තෙල් හා ඛනිජ සම්පත් සංවර්ධන ඇමැති චන්දිම වීරක්කොඩි මහතා ප්‍රකාශ කළේ ය .
ගාල්ලේ ආසන කිහිපයක සංවිධායක ධූර වෙනස් කළේ මෙම මහජන රැළියට ඇති බිය නිසා නොවන බව ශ්‍රී ලංකා නිදහස් පක්ෂ මූලස්ථානයේදී අද 23 පැවැති මාධ්‍ය හමුවකදී ඇමැතිවරයා සඳහන් කළේ ය .
එහිදී මාධ්‍යවේදියෙකු නැගූ ප්‍රශ්නයකට පිළිතරු දෙමින් ඇමැතිවරයා මේ බව සඳහන් කළේ ය .
ශ්‍රී ලංකා නිදහස් පක්ෂයේ ව්‍යවස්ථාවට පක්ෂයේ ප්‍රතිපත්තිවලට හා විනයට විරුද්ධව කටයුතු කරන්නේ නම් ඔහු දරන තනතුරු සම්බන්ධයෙන් තීරණයක් ගැනීමට සිදුවන බව ත් අක්මීමන බලපිටිය හා රත්ගම ආසන සඳහා නව සංවිධායකවරු පත්ක‍ලේ ඒ නිසා බව ත් වීරක්කොඩි මහතා ප්‍රකාශ කළේ ය .
මීට කලකට ඉහතදී රිචඩ් පතිරණ මහතා සම්බන්ධයෙන් ද ශ්‍රී ලංකා නිදහස් පක්ෂය විනය පියවර ගත් බව චන්දිම වීරක්කොඩි මහතා වැඩිදුරටත් ප්‍රකාශ කළේ ය .
කමණී හෙට්ටිආරච්චි 23 March 2017 .
හිටපු ජනාධිපති මහින්ද රාජපක්ෂ මහතා බරපතල වංචා හා දූෂණ විමර්ශන ජනාධිපති කොමිසම හමුවට අද පැමිණියේ ය .
හිටපු ජනාධිපතිවරයා අද ජනාධිපති විමර්ශන කොමිසම හමුවට කැඳවූයේ පසුගිය ජනාධිපතිවරණ සමයේ ශ්‍රී ලංකා රූපවාහිනී සංස්ථාවේ ප්‍රචාරය කළ දැන්වීම් සඳහා ගෙවිය යුතු රුපියල් මිලියන 164 ක් නොගෙවීම සම්බන්ධයෙන් ප්‍රකාශයක් ලබා ගැනීම සඳහා ය .
මීට පෙර අවස්ථා කිහිපයකදී ම මේ සම්බන්ධයෙන් ප්‍රකාශ ලබා ගැනීමට බරපතල වංචා හා දූෂණ විමර්ශන ජනාධිපති විමර්ශන කොමිසම මගින් හිටපු ජනාධිපතිවරයාට කැඳවීම් කර තිබිණි .
එහෙත් විවිධ හේතූන් මත තමාට පැමිණීමට නොහැකි බව හිටපු ජනාධිපතිවරයා කොමිසමට දැනුම් දී තිබේ .
බරපතල වංචා හා දූෂණ විමර්ශනය කිරීමේ ජනාධිපති කොමිෂන් සභාව මහින්ද රාජපක්ෂ ශ්‍රී ලංකා රූපවාහිනී සංස්ථාව .
ශ්‍රී ලංකාවේ සිවිල් යුද්ධය පිළිබඳ චැනල් ෆෝ නාලිකාවේ කැලම් මැක්රේ විසින් සකස් කරන ලද නෝ ෆයර් සෝන් වාර්තා වැඩසටහන මලයාසියාවේ ප්‍රදර්ශනය කළ මානව හිමිකම් ක්‍රියාකාරිනියකට එරට අධිකරණයක් විසින් දඩ නියම කර තිබේ .
අදාළ වාර්තා වැඩසටහන මලයාසියාවේ ප්‍රදර්ශනය එරට චිත්‍රපට සංස්ථාව විසින් තහනම් කර තිබුණි .
එම තහනම නොතකමින් නෝ ෆයර් සෝන් වාර්තා වැඩසටහන 2013 වසරේ සැප්තැම්බර් මස 9 වැනිදා මානව හිමිකම් ක්‍රියාකාරිනියක වන ලිනා හෙන්ඩ්රිබ නැමැති කාන්තාව විසින් ක්වාලාලම්පූර්හිදී ප්‍රදර්ශනය කර ඇති බව වාර්තා වෙයි .
මේ සම්බන්ධයෙන් ඇයට එරෙහිව ක්වාලාලම්පූර් මහේස්ත්‍රාත් අධිකරණයේ නඩු පවරා තිබුණි .
එම නඩුවේ තීන්දුව ප්‍රකාශයට පත් කරමින් අදාළ චෝදනාවට ඇය වරදකරු බවට නිගමනය කළ අධිකරණය අමෙරිකානු ඩොලර් 2260ක දඩයක් නියම කර ඇති බව මලයාසියානු මාධ්‍ය වාර්තා කළේය .
ශ්‍රී ලංකාවේ පැවති යුදමය වාතාවරණය පිළිබඳ 2013 වසරේ දී චැනල් ෆෝ නාලිකාවේ කැලම් මැක්රේ විසින් අධ්‍යක්ෂණය කරන ලද නෝ ෆයර් සෝන් වාර්තා වැඩසටහන ප්‍රදර්ශනය රටවල් කිහිපයක තහනම් කර කෙරුණි .
මහානගරය නිර්මාණය කිරීමේදී දහදිය ශ‍්‍රමය කඳුළු හෙලන අපේ වැඩකරන අපේ ජනතාව ප‍්‍රණාමය පළකිරීම ඔවුන් දිරි ගැන්වීම සහ ඔවුන්ගේ අනාගතය ගොඩනැගීමේ වැඩසටහනක් මාර්තු මස 30 වන දා සුගතදාස ගෘහස්ථ ක‍්‍රීඩාංගණයේදී අතිගරු ජනාධිපතිතුමාගේ මූලිකත්වයෙන් පැවැත්වීමට කටයුතු යොදා තිබෙන බව මහානගර සහ බස්නාහිර සංවර්ධන අමාත්‍ය පාඨලී චම්පික රණවක මහතා සඳහන් කළේ ය .
ඒ මහතා මේ බව සඳහන් කළේ අද 24 දින බත්තරමුල්ල සෙත්සරිපායේ 7වන මහලේ පිහිටි නාගරික සංවර්ධන අධිකාරියේ ශ‍්‍රවණාගාරයේ පැවැති මාධ්‍ය හමුවකට සහභාගී වෙමිනි එහිදී වැඩිදුරටත් අදහස් දැක්වූ අමාත්‍යවරයා අන්තර් ජාතික මූල්‍ය ආයතනවල සමීක්‍ෂණයන්ට අනුව රටේ ප‍්‍රගතියක් ඉදිරිගමනක් පෙන්වා ඇත්තේ ප‍්‍රධාන ක්‍ෂෙත‍්‍ර දෙකක පමණක් බවත් එනම් සංචාරක ව්‍යාපාරය සහ ඉදිකිරීම් ක්‍ෂෙත‍්‍රය බවයි .
මේ වන විට නාගරික සංවර්ධන අධිකාරිය පමණක් පෞද්ගලික අංශයේ ව්‍යාපෘති 100කට ආසන්න ප‍්‍රමාණයකට අනුමැතිය දී තිබෙන අතර ආසන්නයෙන් රුපියල් බිලියන275ක පමණ වටිනාකමකින් යුක්ත වන බවත් එය පසුගිය වසරේ රාජ්‍ය ආයෝජනයෙන් අඩකට වැඩි ප‍්‍රමාණයක් බවත් පැවසීය .
එසේම නාගරික සංවර්ධන අධිකාරිය මගින් කිසිවෙකුගේ බලපෑම් වලින් තොරව නිවාස ව්‍යපෘති හෝ ඉදිකිරීම් ව්‍යාපෘති සැලසුම් අනුමත කරවා ගැනීමටත් නාගරික සංවර්ධන අධිකාරිය සතු ඉඩම් විකිණීමේදී තරඟකාරී පදනමෙන් වෙළඳපොළ වටිනාකමට පමණක් වන අයුරින් විධිමත් ප‍්‍රතිපත්තියක් මේ වන විට සකස් කර තිබෙන බවත් කිසිම ඉඩමක් සින්නක්කරව ලබාදීමක් සිදු නොකරන බවත් අමාත්‍යවරයා සඳහන් කළේය .
ඉදිකිරීම් ක්‍ෂෙත‍්‍රයේ ගැටලු ගණනාවක් මේ වන විට පැන නැගිලා තිබෙනවා .
ප‍්‍රධානම ගැටලුව වන ශ‍්‍රම හිඟය එම ශ‍්‍රමය වගුරුවන පිරිස් සඳහා අභිමානය පළ කිරීමේ උලෙළක් පැවැත්වීමට තීරණය කර තිබෙනවා .
විරැකියාව ගැන නොයෙක් පිරිස් අදහස් පළ කළත් ඉදිකිරීම් ක්‍ෂෙත‍්‍රයේත් කෘෂිකර්ම ක්‍ෂෙත‍්‍රයේත් අති විශාල රැකියා ප‍්‍රමාණයක් තිබුණත් ඒ සඳහා ශ‍්‍රමිකයන් නොමැති වීමයි .
එම ක්‍ෂෙත‍්‍රවල සංචාරක වීසා මගින් මෙරටට පැමිණි ලක්‍ෂ දෙකක් පමණ අවට රටවල්හි විදේශිකයින් සේවය කරයි .
එමගින් අනාගතයේ වෙනස් ප‍්‍රශ්න ඇතිවීමේ ඉඩකඩ ද ඇතිවිය හැකි බව අමාත්‍යවරයා පැවසූ අතර සංචාරක වීසා මගින් මෙරටට පැමිණෙන විදේශීය ශ‍්‍රමය අවධිමත් ආකාරයට තැන තැන යෙදවීම පිළිබඳව රජය විධිමත් ප‍්‍රතිපත්තියක් ඇතිකළ යුතු බව ජනාධිපතිවරයාටත් අගමැතිවරයාටත් යෝජනා කර ඇති බව ද පැවසීය .
නාගරික සංවර්ධන අධිකාරියේ නාගරික පුනර්ජීවන ව්‍යාපෘතියේ වැඩබිම් 12ක නිවාස 3000ක් ඉදිවෙමින් පවතින බවත් එම ව්‍යාපෘතීන්වල 4000ක් පමණ ශ‍්‍රමිකයින් රැකියාවන් හි නිරත වේ .
රටට බරක් නොවන ලෙස ඔවුන්ගේ දායකත්වය ලබාදෙමින් සිටින ඉදිකිරීම් ක්‍ෂෙත‍්‍රයේ එම ජනතාව ඇගයීමට ලක්කර ඔවුන්ට උපහාර පිදීමත් ගම්බිම්වල වෙසෙන දහස් ගණන් විරැකියා පූර්ණ තරුණ තරුණියන් හට ඉදිකිරීම් ක්‍ෂෙත‍්‍රයේ දොරටු විවෘත කරන මොහොතක් බවට පත් කරන්නත් ඒ වෙනුවෙන් එක්වන ලෙස අපේ තරුණ පරම්පරාවට මේ මොහොතේ ආරාධනා කරන බව හා අද මේ ඉදිකිරීම් ක්‍ෂෙත‍්‍රය ජනතාවගේ අතමිට සරුකරන එමෙන්ම රටේ ආර්ථිකයේ ප‍්‍රධාන දොරටුව ලෙස හඳුන්වා දිය හැකි බව ද අමාත්‍යවරයා සඳහන් කළේ ය .
මෙම උලෙළේදී ඉදිකිරීම් ක්‍ෂෙත‍්‍රයේ පළපුරුදු ශ‍්‍රමිකයින් ඇගයීම සඳහා ජාත්‍යන්තර පිළිගැනීමේ සහතිකයක් කුසලාන රන් පවුම් සහ වසරක කාලයක ජීවිත රක්ෂණයක් ලබාදීමට කටයුතු කරන අතර ඒ සඳහා ඉදිකිරීම් ක්‍ෂෙත‍්‍රයේ ප‍්‍රමුඛ ආයතනයක් වන මෙල්වා ආයතනය ප‍්‍රධාන දායකත්වය සහ අනෙකුත් ඉදිකිරීම් ආයතන සෙසු දායකත්වය සපයනු ලබයි .
ශ්‍රී ලංකා මහ බැංකුව වාණිජ බැංකු සමඟ ගනුදෙනු කරන පොලී අනුපාතික ඉහළ නංවා තිබේ .
මහ බැංකුවේ මුදල් මණ්ඩලය මෙම තීරණය ගෙන ඇති බව ශ්‍රී ලංකා මහ බැංකුවේ සන්නිවේදන ඒකකය සඳහන් කළේය .
ඒ අනුව ස්ථාවර තැන්පත් පොලී අනුපාතිකය සියයට 7 25 දක්වා ද ස්ථාවර ණය පොලී අනුපාතිකය සියයට 8 75 දක්වා ද ඒකක 25කින් ඉහළ නංවා තිබේ .
අදාළ සංශෝධනය අද 24 සිට ක්‍රියාත්මකය .
පුත්තලම දිස්ත්‍රික්කය තුළ මේ දිනවල වෛරස් උණක් පැතිරී යන බව සෞඛ්‍ය අංශ පවසයි .
පුත්තලම මූලික රෝහලේ වෛද්‍ය අධිකාරී සුමිත් අත්තනායක මහතා සඳහන් කළේ වෛරස් උණ වැළඳුණු පුද්ගලයින් 700ක් පමණ ප්‍රතිකාර ලබා ගැනීමට රෝහලට පැමිණෙන බව ය .
මේ වන විට වෛරස් උණ වැළඳුණු ළමා රෝගීන් 70ක් සහ තව ත් රෝගින් 160 දෙනෙකු පමණ රෝහලේ නේවාසිකව ප්‍රතිකාර ලබන බව වෛද්‍ය අධිකාරීවරයා සඳහන් කළේ ය .
ඔවුන්ගේ රුධිර සාම්පල බොරැල්ල වෛද්‍ය පර්යේෂණ ආයතනයට යවා ඇතැයි ද පුත්තලම මූලික රෝහලේ වෛද්‍ය අධිකාරී සුමිත් අත්තනායක මහතා පැවසී ය .
පුත්තලම දිස්ත්‍රික්කය බොරැල්ල වෛද්‍ය පර්යේෂණ ආයතනය වෛරස් උණ සුමිත් අත්තනායක .
ඉන්ධන පිරවුම්හල් ආශ්‍රිතව සිදුවන විවිධ අක්‍ර‍මිකතා වැළැක්වීම සඳහා සියලු ම ඉන්ධන පිරවුම්හල් පරිගණක ජාල ගත කර නිරීක්ෂණය කිරීමට පියවර ගන්නා බව ඛණිජ තෙල් සම්පත් සංවර්ධන අමාත්‍ය චන්දිම වීරක්කොඩි මහතා පවසයි .
මෙම ක්‍ර‍මවේදය හරහා ඉන්ධන පිරවුම්හල්වල සියලු තොරතුරු අමාත්‍යාංශය වෙත ලබා ගත හැකි වනු ඇති .
ඉන්ධන අලෙවි සල්වල කාර්යක්ෂමතාව ඉහළ නංවා පාරිභෝගිකයා පත්වන විවිධ අපහසුතාවන්ගෙන් ඔවුන් මුදා ගැනීම මෙම නව ක්‍රමවේදයේ අරමුණ වේ .
පොළොන්නරුව කදුරුවෙල ඉන්ධන අලෙවි සලකින් මෙහි නියමු ව්‍යාපෘතිය ආරම්භ කර තිබේ .
ඉන්ධන පිරවුම්හල් කදුරුවෙල චන්දිම වීරක්කොඩි පොළොන්නරුව .
වත්මන් රජය යටතේ රාජ්‍ය ඖෂධ නීතිගත සංස්ථාව 2016 වසරේදී පමණක් රුපියල් කෝටි 3225 ක වාර්තාගත ආදායමක් ලබා ඇති අතර එය සියයට 32 ක වර්ධනයක් බව සෞඛ්‍ය ‍පෝෂණ හා දේශීය වෛද්‍ය අමාත්‍යාංශය අනාවරණය කළේ ය .
රාජ්‍ය ඖෂධ නීතිගත සංස්ථාව 2014 දී ලබා ඇති ආදායම වන්නේ කෝටි 2213 ක් බවත් වත්මන් රජය 2015 ජනවාරි 08 දා බලයට පත් වීමෙන් පසු රුපියල් කෝටි 2446 ක ආදායමක් ලැබූ බවත් රාජ්‍ය ඖෂධ නීතිගත සංස්ථාවේ නිලධාරීන් සමග සෞඛ්‍ය ‍පෝෂණ හා දේශීය වෛද්‍ය අමාත්‍ය දොස්තර රාජිත සේනාරත්න මහතා පැවැත්වූ සාකච්ඡාවකදී අනාවරණය වී තිබේ .
ඒ අනුව මෙම සංස්ථාව 2015 වසරේදී කෝටි 123 ක ලාභයක් ද 2016 වසරේදී කෝටි 194 ක් ලාභයක් ද ලබා ඇත .
2014 වසරෙදී ලබා ඇත්තේ රුපියල් කෝටි 74 ක ආදායමකි .
රාජ්‍ය ඖෂධ නීතිගත සංස්ථාව බදු ගෙවීමට පෙර ලාභය සියයට 58 කින් ද වැඩි වී ඇත්තේ 2015 වසරට සාපේකෂව 2016 වසර සසඳා බැලීමේදීය .
2016 වර්ෂය තුළ ලාභය මත ගෙවන බදු ප්‍රමාණය රුපියල් මිලියන 519 ක් වූ අතර මහා භාණ්ඩාගාරයට ලාභාංශ ලෙස රුපියල් මිලියන 216 ක් ගෙවා ඇත .
මෙම සාකච්ඡාව සඳහා රාජ්‍ය ඖෂධ නීතිගත සංස්ථාවේ සභාපති නීතීඥ සරත් ලියනගේ සහ කළමණාකාර අධ්‍යක්ෂ ආචාර්ය එච් එම් එම් රූමි යන මහත්වරු මෙම සාකච්ඡාව සඳහා සහභාගි විය කමණී හෙට්ටිආරච්චි ශ්‍රියානි විජේසිංහ 23 March 2017 .
ශ්‍රී ලංකා මහ බැංකුවේ ප්‍රතිපත්ති පොලී අනුපාත අද සිට ක්‍රියාත්මක වන පරිදි ඉහළ දැමීමට මුදල් මණ්ඩලය පියවර ගෙන තිබේ .
ශ්‍රී ලංකා මහ බැංකුව නිවේදනය කළේ ඒ අනුව නිත්‍ය තැන්පතු පහසුකම් අනුපාතය 7 25 ක් දක්වා ඉහළ නංවා ඇති බව ය .
එමෙන් ම නිත්‍ය ණය පහසුකම් පොලී අනුපාතය 8 75 ක් දක්වා ඉහළ නංවා තිබේ .
ප්‍රතිපත්ති පොලී අනුපාත මුදල් මණ්ඩලය ශ්‍රී ලංකා මහ බැංකුව .
ගරු ජනාධිපති මෛත්‍රිපාල සිරිසේන මැතිතුමාගේ සංකල්පයක් අනුව ක්‍රියාත්මක වන වස විස නැති රටක් තුන් අවුරුදු සැලැස්මට සහ එක්සත් ජාතීන් විසින් තිරසර සංවර්ධනය සඳහා ප්‍රකාශයට පත් කර ඇති තිරසර සංවර්ධන ඉලක්ක වලට සමගාමීව පැවැත්වෙන තිරසර ලංකා ජාතික මංගල්‍යය 2017 මාර්තු 31 සිට අප්‍රියෙල් 01 02 03 04 දිනයන්හි පෙරවරු 9 00 සිට රාත්‍රි 10 00 දක්වා බණ්ඩාරනායක සම්මන්ත්‍රණ ශාලා භූමියේදී පැවැත්වීමට නියමිතයි .
එක් එක් අමාත්‍යාංශ සහ විවිධ ආයතන විසින් ඉහත සඳහන් එම ඉලක්ක සඳහා වන සිය ක්‍රියාවලිය විදහා දැක්වෙන ආකාරයට ප්‍රදර්ශන කුටි සැකසීමට නියමිතව ඇත .
ප්‍රදර්ශනයේ දින 5 එක්සත් ජාතින්ගේ තිරසර සංවර්ධන ඉලක්ක වලට වෙන් කර ඇති අතර ඒ එක් එක් දිනය සඳහා වෙන්වූ තේමාවන් ද විවිධ වෙයි .
මේ අනුව පළමු දිනය යහපත් දිවියක් යන තේමාව යටතේ පැවැත්වෙන අතර ඊට අයත් වන්නේ නිරෝගී ජනතාවක් ගැහැණු පිරිමි භේදයක් නැහැ සහ සකසුරුවම් පුරවැසියෙක් යන එක්සත් ජාතීන්ගේ තිරසර සංවර්ධන ඉලක්කයන් ය .
මෙහි දෙවන තිරසර ජීවනෝපායක් යන තේමාව යටතේ පැවැත්වෙන අතර දුප්පතුන් නැති ලෝකයක් හරිත රැකියා සහ තිරසර කර්මාන්ත යන තිරසර සංවර්ධන ඉලක්ක සඳහා එදින ප්‍රමුඛත්වය ලබා දෙයි .
තිරසර ලංකා ජාතික මංගල්‍යය පිළිබඳ මාධ්‍ය දැනුවත් කිරීම සහ එහි නිල වෙබ් අඩවිය වන www thirasaralanka com වෙබ් අඩවිය ජනගත කිරීම ජනමාධ්‍ය අමාත්‍යාංශ ශ්‍රවණාගාරයේදී සිදු කෙරිණ .
ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී පූජ්‍ය අතුරලියේ රතන හිමියන් සහ ජනමාධ්‍ය අමාත්‍යාංශ ලේකම් නිමල් බෝපගේ උපායමාර්ගික ව්‍යවසාය කළමනාකරණ ආයතනයේ සභාපති අශෝක අභය ගුණවර්ධන යන මහත්වරු මෙම අවස්ථාවට එක්වූහ .
ඩෙංගු පාලනයට රජය උපරිමයෙන් කටයුතු කරනවා අගමැති පාර්ලිමේන්තුවේදී කියයි .
අජිත් අලහකෝන් අකිත පෙරේරා නැගෙනහිර පළාත ඇතුළු රටේ අනෙකුත් පළාත්වල පැතිර යන ඩෙංගු උණ රෝගය පාලනය කිරීම සඳහා රජය උපරිම ලෙස කටයුතු කරමින් සිටින බව අගමැති රනිල් වික්‍රමසිංහ මහතා ඊයේ 23 දා පාර්ලිමේන්තුවේදී ප්‍රකාශ කළේය .
ඩෙංගු පාලනය කිරීමට අවශ්‍යව ඇතැයි කී අගමැතිවරයා නැගෙනහිර පළාතේ ත්‍රිකුණාමලය සහ මඩකලපුව ඇතුළු දිස්‌ත්‍රික්‌ක ගණනාවක ඉතා තදින් ඩෙංගු රෝගය පැතිර යන බව ද කීවේය .
මෙය මැඩපැවැත්වීම සඳහා රජය උපරිම අන්දමින් කටයුතු කරන බව ඒකාබද්ධ විපක්‌ෂයේ කණ්‌ඩායම් නායක දිනේෂ් ගුණවර්ධන මහතා මතු කළ ප්‍රශ්නයකට පිළිතුරු දෙමින් අගමැති රනිල් වික්‍රමසිංහ මහතා කියා සිටියේය .
පළාත් පාලන ආයතන විසුරුවා හැර තිබීම නිසා ඩෙංගු රෝගය පැතිරයාම වැළැක්‌වීම සඳහා මහජන නියෝජිතයන් දහස්‌ ගණනකගේ සහාය ලබාගත නොහැකි වී ඇතැයි දිනේෂ් ගුණවර්ධන මහතා ප්‍රකාශ කළේය .
අගමැතිවරයා මෙසේ ද කීවේය .
ත්‍රිකුණාමලය දිස්‌ත්‍රික්‌කයේ ඩෙංගු පැතිර යාම වැළැක්‌වීමට මේ වන විට අවශ්‍ය පියවර ගෙන තිබෙනවා .
ඒ සඳහා අවශ්‍ය සම්පත් රජය ලබාදී තිබෙනවා .
ත්‍රිවිධ හමුදාව පොලිසිය සහ සෞඛ්‍ය අමාත්‍යාංශය මේ සඳහා කැපවී සිටිනවා .
මාලදිවයිනේ කුරුලු උණ තිබෙනවා .
චීනයේ සහ දකුණු කොරියාවේත් ඒ රෝගය තිබෙනවා .
දකුණු කොරියාවේ කුරුල්ලෝ මිලියන තිස්‌ දාහක්‌ මරන්න තීරණය කර තිබෙනවා .
මෙයින් පැහැදිලි වෙන්නේ මෙවැනි තත්ත්වයක්‌ අනෙකුත් රටවල්වලත් තිබෙන බවයි .
Powered By සීමාසහිත උපාලි පුවත්පත් සමාගම අංක 223 බ්ලූමැන්ඩල් පාර කොළඹ 13 ශ්‍රී ලංකාව .
බින්ලාඩන් ඝාතනයේදී නිහඬව සිටි ජිනීවා කවුන්සිලය අපේ හමුදාවට චෝදනා කිරීම ප්‍රශ්නයක්‌ සරත් වීරසේකරගෙන් ජිනීවාහිදී දැඩි ප්‍රකාශයක්‌ කීර්ති වර්ණකුලසූරිය ජිනීවා නුවර සිට .
ඇමරිකානු නාවික හමුදාව බින්ලාඩන් ඝාතනය කිරීම සම්බන්ධයෙන් මානව හිමිකම් කවුන්සිලය කිසිදු පියවරක්‌ නොගත් නමුත් බිහිසුණු ත්‍රස්‌තවාදීන් කණ්‌ඩායමක්‌ විනාශ කළ ශ්‍රී ලංකා හමුදාවට යුද අපරාධ චෝදනා එල්ල කිරීම ප්‍රශ්නයක්‌ බව රියර් අද්මිරාල් සරත් වීරසේකර මහතා ඊයේ 23 දා මානව හිමිකම් කවුන්සිලයේ මහා සභාව අමතා ප්‍රකාශ කළේය .
මෙහිදී ඇමරිකාව ප්‍රමුඛ විදේශ තානාපතිවරු වීරසේකර මහතාගේ දැඩි ප්‍රකාශය ගැන පිටුපසට හැරී බලා සිටියහ .
ජිනීවා යෝජනාව මෙහිදී ශ්‍රී ලංකාවේ ස්‌වෛරීභාවය අවතක්‌සේරු කිරීමක්‌ යැයි චෝදනා කළ ඒ මහතා මේ යෝජනා දේශපාලන චෝදනාවක්‌ යැයි තරයේ කියා සිටියේය .
ත්‍රස්‌තවාදය මර්දනය කිරීමට සොල්දාදුවන් 29 000 ක්‌ දිවි දුන් බව අමතක නොකරන ලෙස හෙතෙම පැවැසීය .
ඒ මහතාගේ දේශනය ව්‍යර්ථ කිරීම සඳහා ඊළාම් ඩයස්‌පෝරාව දැඩි උත්සාහයක්‌ ගනු ලැබීය .
අනතුරුව ඊළාම්වාදී සංවිධාන 5 ක ප්‍රධානීහු ශ්‍රී ලංකාව ජාත්‍යන්තර අධිකරණයට ගෙන යා යුතු බව මහා සභාව වෙත ප්‍රකාශ කළහ .
Powered By සීමාසහිත උපාලි පුවත්පත් සමාගම අංක 223 බ්ලූමැන්ඩල් පාර කොළඹ 13 ශ්‍රී ලංකාව .
මාධ්‍ය රාජ්‍යයේ දේශපාලන භාවිතය .
“ ලංකාවේ පුවත්පත් පෞද්ගලික අයිතියෙන් හා පාලනයෙන් ඉවත් කොට ඒවා මහජනයාගේ යහපත හා පැවැත්ම පිණිස ස්වාධීන සංස්ථාවකට පැවරිය යුතු බව මේ සභාවේ අදහසයි .
” පුවත්පත් කොමිෂන් සභා අතුරු වාර්තාව ( 1964 ) 1963 දෙසැම්බර් මාසයේ සිට 1964 ජූනි මාසය දක්වා කාලය තුළ මහජන අදහස් විමසූ පුවත්පත් කොමිෂන් සභාව එළඹි මෙම තීරණය වසර හතළිහකට පෙර මෙරට පැවති සමාජ වාතාවරණය හෙළිකරන්නකි .
ජනමාධ්‍ය භාවිතය පුළුල් වී ඇති නමුදු , ඒවායේ හිමිකාරිත්වය පිළිබඳ ගැටලුව වර්තමානයට ද අදාළ ය .
රාජ්‍ය මාධ්‍ය ක්‍රියාකාරිත්වයට එරෙහිව මෙකල ගෙන යන ප්‍රචාරය පිළිබඳව සාකච්ඡා කළ යුත්තේ එම අතීතය අවබෝධ කර ගැනීමෙන් පසුවය .
එසේ නොමැතිව දහ හත්වන ආණ්ඩුක්‍රම ව්‍යවස්ථා සංශෝධනය මගින් හඳුන්වාදුන් ප්‍රතිපාදන හිස් අවකාශයක තබා සලකා බැලීමට නුපුළුවන .
හයිටියේ අස්ථාවරත්වය ඔස්සේ කරබියන් කලාපය තුළ බිහි වූ අලුත්ම අර්බුදය , මේ වර්ෂයේ පැවැත්වෙන ඇමරිකන් ජනාධිපතිවරණයේ දේශපාලන න්‍යාය පත්‍රයට ඇතුළු වූ නවතම ප්‍රශ්නය බවට ද පත් වී තිබේ .
මෙය , සිවිල් අයිතිවාසිකම් පැත්තෙන් මෙන්ම ඡන්ද සටන පැත්තෙන්ද වශයෙන් පෙරමුණු දෙකකින් මතු වෙමින් පවතින බව ගිය සතිය තුළ දක්නට තිබිණි .
සිවිල් අයිතිවාසිකම් සටනේ පැත්තෙන් පළමු වෙඩි මුරය පත්තු කළේ මාටින් ලූතර් කිංගේ ප්‍රධාන අනුගාමිකයා ලෙස ඇමරිකන් සිවිල් අයිතිවාසිකම් ව්‍යායාමයට නායකත්වය දෙන ජෙසී ජැක්සන්ය .
ප්‍රජාතන්ත්‍රවාදී ලෙස ඡන්දයෙන් බලයට පත් වූ විදේශීය රටෙක ජනාධිපතිවරයෙකු ප්‍රචණ්ඩ වීදි සටන් ඔස්සේ බලයෙන් පහ කරවීමට සැලැසීමේ දේශපාලන අසත් ක්‍රියාවේ වගකීමෙන් වැඩි කොටසක් බුෂ් පරිපාලනය විසින් බාර ගත යුතුව ඇති නිසා ඇරිස්ටයිඩ්ට ඇමරිකාව තුළ දේශපාලන රැකවරණ සලසා දීමෙන් " වන්දි ගෙවීමට " ඇමරිකාව සදාචාරමය වශයෙන් බැඳී සිටින බව ජෙසී ජැක්සන්ගේ තර්කය වී තිබේ .
ඉරාකය තුළ පිහිටුවීමට තමන් විසින් අපේක්ෂා කරනු ලබන ආකාරයේ ප්‍රජාතන්ත්‍රවාදී ක්‍රමයක් හයිටිය තුළ ආරක්ෂා කර දීමට ඇමරිකාව අසමත් වී යයි හෙතෙම චෝදනා කරයි .
මරණයට ගොදුරු වේ යැයි හෝ තර්ජනයට ලක් වේ යැයි ඇති වූ බිය නිසා රට හැර යන්නට සිදු වූ කෙනෙකුට ඇමරිකාවට ඒමට අයිතියක් ඇතැයිද , ඇරිස්ටයිඩ් ඇමරිකාව තුළ දේශපාලන රැකවරණ ඉල්ලා නැතත් එය ඔහුට ලබා දීමට ඇමරිකන් රජය ඇමරිකන් නීතියෙන් බැඳී ඇතැයිද මාර්තු 2 වනදා ප්ලොරිඩාහි පැවැති මහජන රැස්වීමකදී ඔහු කියා සිටියේය .
හයිටිය , කළු ජනතාව විසින් පිහිටුවා ගන්නා ලද ලොව පළමු වන සමූහාණ්ඩුව වීමේ ඓතිහාසික වාර්තාව අනුව ගත් විට , මෙය බලවත් කළු ජන ප්‍රජාවක් ඇති ඇමරිකාව තුළ බරපතල දේශපාලන ප්‍රශ්නයක් බවට පත්ව ඇති අතර , ඇමරිකන් පාර්ලිමේන්තුව තුළ කළු ජන මන්ත්‍රී කණ්ඩායම් එයින් මහත් කම්පාවට පත්ව ඇති බව ගිය බදාදා පැවැති සාකච්ඡාවකදී පෙනී ගියේය .
ප්‍රචණ්ඩ විරෝධක බලවේග හමුවේ ඇරිස්ටයිඩ්ගේ පාලනය දුර්වල වී යාමට ඉඩහැර බලා සිටි බුෂ් පරිපාලනය , ඔහුට රට හැර යාමට අවසානයේදී බල කිරීම තුළින් බටහිර අර්ධගෝලයේ රටක් වන හයිටිය " දාමරිකයන් ,
මිනීමරුවන් සහ මත්ද්‍රව්‍ය ජාවාරම්කාරයන්ගේ අතට පත් කිරීමට උදව් කළේ " යයි එහිදී චෝදනා නැගිණි .
කෙසේ වුවද , මන්ත්‍රී කණ්ඩායම ජාත්‍යන්තර සබඳතා පිළිබඳ කමිටුවේදී නැඟූ බරපතල චෝදනා තරයේ ප්‍රතික්ෂේප කළ ඇමරිකන් විදේශ අමාත්‍යාංශයේ සහකාර ලේකම් රොජර් නොරියෙගා ඇරිස්ටයිඩ් වැරදි කර ඇති විට ඔහු බේරා ගැනීම උදෙසා සිය හමුදා වල සහාය ලබා දීමට ඇමරිකන් රජය කිසිසේත් බැඳී නැතැයි තර්ක කෙළේය .
අර්බුදයේ අවසාන පැය 48 දී ඇරිස්ටයිඩ් හැසිරුණු " වැරදි සහගත , වගකීම් විරහිත " ස්වභාවය අනුව අර්බුදයට ඔරොත්තු දී ගත හැකි දේශපාලන විසඳුමක් ඔහුට නැති බව පෙනී ගිය බව කියා සිටි සහකාර රාජ්‍ය ලේකම්වරයා , හයිටිය තුළ ප්‍රජාතන්ත්‍රවාදය සහ ආර්ථික සංවර්ධනය ශක්තිමත් කිරීම වෙනුවට එය විනාශ කිරීමට ඇරිස්ටයිඩ් ක්‍රියා කළේ යැයි චෝදනා කෙළේය .
ජාත්‍යන්තර සබඳතා පිළිබඳ කමිටුව ඉදිරියේ පැවැත්වුණ මෙම මත ප්‍රකාශ ගැන පළ වූ ඒජන්සි වාර්තා අනුව පෙනී යන දෙයක් නම් මන්ත්‍රීවරුන් විසින් නඟන ලද චෝදනා වල හරය වූයේ හයිටියේ ප්‍රජාතන්ත්‍රවාදයේ නියාමකයා ලෙස කලකට පෙර ඇමරිකාව විසින්ම තෝරා ගැනුණු ඇරිස්ටයිඩ් බිලි දීමේ දේශපාලන පාවාදීමෙක ඇමරිකන් රජය යෙදී ඇති බවය .
බටහිර අර්ධගෝලය තුළ ප්‍රජාතන්ත්‍රවාදී ක්‍රමයට " පස්ස හැරවීමේ " ප්‍රතිපත්තියක් බුෂ් පාලනය විසින් ගෙන ඇතැයිද , තමන් යම් රාජ්‍ය නායකයෙකුට කැමැති නැත්නම් , ප්‍රජාතන්ත්‍රවාදී මාර්ග වලින් තේරී පත් වූ බව නොසලකමින් වුවද ඔහු බිලි දීමට ඇමරිකන් රජය නොපැකිළෙන බව මෙයින් පැහැදිලි PUNCැයිද එහිදී චෝදනා නැඟිණි .
" ඔබට අවශ්‍ය වූයේ හයිටියේ ප්‍රශ්නයට රාජ්‍යතාන්ත්‍රික විසඳීමක් සෙවීම නොවේ ; කලබලය අස්සේම ඇරිස්ටයිඩ් පන්නා ගැනීම " යයි නිව් ජර්සියේ ඩිමොක්‍රටික් පක්ෂික නියෝජිත රොබට් මෙනෙක්ඩේස් ඇමරිකන් විදේශ අමත්‍යංශයේ කරිබියන් කලාපය බාර සහකාර ලේකම්වරයාට කී බව රොයිටර් පුවතක දැක්විණි .
පුවත්පත් කොමිෂන් සභාව පත් කිරීම .
ආර්ථික ලාභය ඉක්මවා ගිය සමාජ බලයක් ගොඩනගා ගැනීම සඳහා උපයෝගි කොට ගත් ජනමාධ්‍ය ( එකල මෙය පුවත්පතට සීමා විය ) අයිතිය විශාල දේශපාලන ප්‍රශ්නයක් බවට පත්ව තිබිණ .
එබැවින් , පුවත්පත් කොමිෂන් සභාව පත් කිරීම හා පුවත්පත් පනත ( 1964 ) ඉදිරිපත් කිරීම මෙරට දේශපාලන ඉතිහාසයේ වැදගත් සිදුවීම් ලෙස සැලකිය යුතු ය .
දහහත් වන ආණ්ඩු ක්‍රම ව්‍යවස්ථා සංශෝධනයෙන් මැතිවරණ කොමිෂන් සභාව වෙත පවරා ඇති මෙහි පහත දැක්වෙන බලතල මෙරට ආවේණික දුබලතාවන්ට පිළියමක් යැයි සැලකීම වරදක් නොවේ .
“නිදහස් හා සාධාරණ මැතිවරණයක් පැවැත්වීම සහතික කිරීම සඳහා අවශ්‍ය යයි කොමිෂන් සභාව විසින් සලකනු ලබන උපමාන ( මග පෙන්වීම් ) අවස්ථාවෝචිත පරිදි ; කොමිෂන් සභාව විසින් උචිත යයි සලකනු ලබන යම් ගුවන් විදුලි හෝ රූපවාහිනී සේවයක් පවත්වා ගෙන යන්නකු හෝ යම් ප්‍රවෘත්ති පත්‍රයක අයිතිකරුවකු හෝ ප්‍රකාශකයකු වෙත කලින් කළ නිකුත් කිරීමේ බලය කොමිෂන් සභාවට ( මැතිවරණ කොමිසමට ) ඇත්තේය .
” ( 104 ( 5 ) ( අ ) වගන්තිය ) මෙවැනි නීතිමය රාමුවක් සැකසීම දක්වා පැමිණි දුෂ්කර ගමන කිසිවකුටත් අමතක කළ නොහැකි ය .
පෞද්ගලික ඒකාධිකාරයක් වශයෙන් පැවති මෙරට ජනමාධ්‍ය ( එකල පුවත්පත් ) එම තත්ත්වයෙන් මුදවා ගැනීම සඳහා රජයේ මැදිහත්වීමක් සිදු කෙරිණ .
නමුත් රාජ්‍ය මාධ්‍ය වඩාත් අන්තවාදී ලෙස ක්‍රියා කිරීම හා පෞද්ගලික මාධ්‍ය ආයතන අදිසි හස්තයකින් පාලනය කිරීම 1977 න් පසුව දක්නට ලැබුණු සුලබ දසුනකි .
මෙම අයහපත් තත්ත්වය විපක්ෂ නායිකා සිරිමා බණ්ඩාරනායක මහත්මිය 1993 / 2 / 11 වන දින පාර්ලිමේන්තුවේදී මෙසේ හෙළි කර තිබේ .
ජනමාධ්‍යවේදීන් මුහුණ දුන් තර්ජන .
“පසුගිය කාලය තුළ පුවත්පත් ආයතන ; මුද්‍රණකරුවන් හා ජනමාධ්‍යවේදීන් මුහුණ දුන් තර්ජන කිහිපයක් මම පාර්ලිමේන්තුවේ ගරු මන්ත්‍රීතුමන්ලා ගේ දැන ගැනීම සඳහා ඉදිරිපත් කරමි .
1 . ජනමාධ්‍යවේදීන්ට මරණීය තර්ජන එල්ල කිරීම .
2 . ජනමාධ්‍යවේදීන් ත්‍රස්තවාදීන් ලෙස සැලකීම .
3 . මොවුනට ප්‍රවෘත්ති දෙපාර්තමේන්තුවෙන් නිකුත් කරන හැඳුනුම්පත ලබා දීම ප්‍රතික්ෂේප කිරීම .
4 . ජනමාධ්‍යවේදීන් ගේ තොරතුරු රැස් කරන ලෙස රහස් පොලිසියට නියෝග කිරීම .
5 . පුවත්පත් වලට දැන්වීම් නොදෙන ලෙස රාජ්‍ය ආයතන වලට හා පෞද්ගලික ආයතන වලට නියෝග කිරීම .
6 . ඇතැම් පුවත්පත් වල අයිතිය මාරු කරන ලෙසට බලපෑම් කිරීම .
7 . ඇතැම් පුවත්පත් අයිතිකරුවන්ට රජයේ ආයතන ලබා දී තිබුණු කටයුතු අත්හිටු වීම .
8 . රාවය කාර්යාලය පවතින ගොඩනැගිල්ල ( රත්මලාන ) නැවත ලබා ගන්නා ලෙසට එහි අයිතිකරුට බලපෑම් කිරීම .
ශ්‍රී ලංකා දුම්රිය දෙපාර්තමේන්තුවේ සේවය කරන එම අයිතිකරුගේ තනතුර පහළ දැමීම හා මාරු කිරීම .
9 . රාවය පුවත්පත මුද්‍රණය කරන ලලිත කලා මුද්‍රණාලයේ ජලය විසන්ධි කිරීම හා එයට සීල් තබන බවට තර්ජනය කිරීම .
10 . යුක්තිය පත්‍රය මුද්‍රණය කරන නවමග මුද්‍රණාලය පොලිසිය විසින් විනාශ කිරීම .
11 . රාවය , යුක්තිය , ලක්දිව , සිරිලක ඇත්ත හා රාජාලියා යන පුවත්පත් වලට විදුලිය , දුරකථන සේවා හා ජලය විසන්ධි කිරීමේ තර්ජන එල්ල කිරීම .
12 . මාධ්‍යවේදීන්ට හා ඡායාරූප ශිල්පීන්ට මැරවරයින් හා පොලිසිය ලවා පහර දීම .
13 . මෙම සියලු පුවත්පත් ආයතන වලට ආදායම් බදු නිලධාරීන් එක විට කඩා පැන්න වීම .
( හැන්සාඩ් තීරු අංක 1032 ) “අපි මේ කන්නය වගා කරන්න හදන කොට මහවැලි එච් කලාපයේ කළමනාකාරතුමා කිව්වා නාච්චිදුව වැවේ ජලය අඩු වුණත් ගොයම් පීදෙන කොට මහවැලි ජලය දෙන්නම් කියලා .
නමුත් මේ වනතුරු අපිට මහවැලි ජලය පොඩ්ඩක්වත් දුන්නේ නැහැ .
පොළොන්නරුවට දේශපාලන බලය උඩ මහවැලි ජලය ගන්නා ඒත් අපිට ඒ ජලය ලැබුණේ නැහැ .
ඒක හින්දා අද අපේ කුඹුරු වේලිලා පිච්චිලා ගිහින් .
“අපි මේ පාර මහ කන්නයේ අස්වැන්න ගැන කිසිම බලාපොරොත්තුවක් නැහැ .
යායේ අක්කර 300 ක් විතර එහෙම පිටින්ම නියගෙට වියළිලා ගිහින් .
තවත් අක්කර 200 – 300 ක් හරියට කිරි වැදිලා නෑ .
වී ඇට හරියට ලොකුවෙලා නැහැ .
වැඩිපුර තියෙන්නේ බාග ඇට හා බොල් ඇට” අමරසේන මහතා කීය .
මේ සංචාරයේ දී අපට හමුවුණු නුවර කලාප ඒකාබද්ධ ගොවි සංවිධානයේ විධායක සභික එච් . එම් . යූ . බී . හේරත් මහතා පැවසුවේ මේ නියගය නිසා තම වී වගාව පමණක් නොව අතිරේක බෝග වගාවන් ද විනාශ වී ඇති බවයි .
“දැන් අපිට මහවැලියෙන් ජලය දෙන්නේ කෝටා ක්‍රමයට .
ඒ ජලය මේ සැරේ හරියට දුන්නේ නැහැ .
මනා ජල කළමනාකාරිත්වයක් නැති නිසා තමයි අපේ වගා බිම් පාළුවුණේ .
මහවැලි ජලය අපිට ලබාදීලා කටයුතු කළා නම් අපේ ගොවි බිම් ටික බේරාගන්න තිබුණා ” හේරත් මහතා කීය . එප්පාවල කෝන්වැව පාරේ එස් . ඩී . 8 ඩී . 9 / 10 ගොවි සංවිධානයේ පී . බී . තිලකරත්න මහතා පැවසුවේ මහවැලිය හරියට ජලය නොදීමේ විපාක තමන්ට දැන් දැරීමට සිදු වී ඇති බවයි .
සමහර ගොවීන් ජලය ලබා ගැනීමට විවිධ ක්‍රම අනුගමනය කළා .
ඒවාට විරුද්ධව පොලිසිය ඔවුන්ට නඩු දමා තිබෙනවා .
මේ සේරම කරන්නේ ජීවත් වෙන්න කියල පොලිසියත් කල්පනා කළ යුතුයි ” තිලකරත්න මහතා කීය .
නියඟය නිසා රජරට කෘෂිකර්මයට බලපා ඇති හානිය අතිවිශාලය .
උතුරු මැද පළාත් කෘෂිකර්ම අධ්‍යක්ෂ එම් . ජයසේන මහතා ´සිළුමිණ` ට කීවේ අනුරාධපුරයට පසුගිය මාස 3 තුළ දී අපේක්ෂිත වර්ෂාවෙන් සියයට 20 ක් නොලැබීම නිසා මේ වසරේ ආහාර නිෂ්පාදනයේ සෑහෙන අඩු වීමක් ඇති බවයි .
ඒ අනුව වගා කරන කුඹුරු ප්‍රමාණය හෙක්ටයාර් 28000 කින් ද අතිරේක ආහාර බෝග වගව හෙක්ටයාර් 15000 කින් ද අඩු වී ඇති බවයි .
ප්‍රදේශයේ කෘෂිකර්ම තත්ත්වය පිළිබඳව හා වාරි ක්‍රම පිළිබඳව මනා වැටහීමක් ඇති උතුරු මැද පළාත් සභාවේ හිටපු කෘෂිකර්ම හා වාරිමාර්ග ඇමැති හා හිටපු පාර්ලිමේන්තු මන්ත්‍රී එස් . එම් . චන්ද්‍රසේන මහතා කීවේ තමාට මතක ඇති කාලයක මෙවැනි නියඟයක් ඇති නොවූ බවයි .
“ මේ සැරේ නියඟය නිසා අහස් දියෙන් වී වගා කරන කුඹුරු වලට සියයට 87 . 32 ක් විනාශ වෙලා .
සුළු වාරිමාර්ග වලින් කරන වී වගා වලින් සියයට 50 ක් මැරිලා .
ඊට අමතරව මහා පරිමාණ වාරිමාර්ග ක්‍රම වලින් ( මහවැලියෙන් ) කරන කුඹුරුවලිනුත් සියයට 30 - 40 විනාශ වෙලා ” චන්ද්‍රසේන මහතා කියයි .
වසර 20 කට පසු අනුරාධපුරයට ඇති වූ දරුණු තම නියඟය ලෙස හඳුන්වන මේ නියඟයෙදි අනුරාධපුර දිස්ත්‍රික්කයේ එළවළු වගාව සියයට 70 කින් ද උදු වගාව සියයට 90 කින් ද විනාශ වී ඇත .
ඒ සමඟම කුරක්කන් වගාව ද සියයට 71 . 33 ක් විනාශ වී ඇතැයි ද චන්ද්‍රසේන මහතා පෙන්වා දෙයි .
ප්‍රධාන පක්ෂ දෙක කෙරෙහි වැඩි අවධානයක් .
දූෂණය , මැතිවරණ අක්‍රමිකතා හා මැතිවරණ ප්‍රචණ්ඩකම් පිළිබඳ කරුණු පක්ෂයක නැඹුරුවකට වඩා දේශපාලන බල අරගලයේම ආකාරයකි .
ජවිපෙට හා සිහළ උරුමයට සැලකිය යුතු ආවරණයක් ලැබුණ ද වැඩිම අවධානය යොමු වූයේ පොඑපෙ - එජාප තරගය කෙරෙහිය .
වාර්ෂික සුළුතරයක් නියෝජනය කරන පක්ෂ වල ප්‍රතිපත්ති ප්‍රකාශන වලට ප්‍රසිද්ධියක් ලැබුණේම නැති තරම්ය .
ඒවා ප්‍රවෘත්ති සාකච්ඡාමය වැඩසටහන් වලට ඇතුළත් වූයේ එම පක්ෂ තුළ අර්බුද හටගත් විට පමණි .
ජාතික එක්සත් සන්ධානය නායක ඇම් . එච් . ඇම් . අෂ්රොෆ් මහතා මිය ගිය පසු ඒ තුළ හටගත් අර්බුදය ; ද්‍රඑවිපෙ එක් දිස්ත්‍රික්කයක නාම යෝජනා ප්‍රතික්ෂේප වූ විට වැනි අවස්ථාවලදී ය .
ප්‍රධාන පක්ෂ වලට රජයක් පිහිටුවීම සඳහා අවශ්‍ය ආසන සංඛ්‍යාව ලබා ගැනීමට වාර්ගික කණ්ඩායම දිනා ගැනීමට උත්සාහ කිරීමේදී ද සුළුතර පක්ෂ කරළියට පැමිණේ .
වාර්ගික ගැටුමට සම්බන්ධ දේශපාලන සංශෝධන ඉදිරිපත් කරන ලද්දේ බෙහෙවින් නිශේධාත්මක ආකාරයටය .
බොහෝ විට එය ඉදිරිපත් කළේ සංශෝධන ඉල්ලා සිටින අය අපකීර්තියට ලක් කිරීමටය .
වර්ධරාජා පෙරුමාල් හා නූවා හි සිවඥානම් අකිලේෂ්වරන් වැනි පොඑපෙ තරග කළ සුළුතරයේ විවාදයට ලක් වූ දේශපාලකයන් විශේෂයෙන් ටී . ඇන් . එල් . සමූහය යොදා ගත්තේ පොඑපෙට පහර දීම සඳහාය .
පොඑපෙට පහර දීමේ වුවමනාවක් තිබූ ටී . එන් . ඇල් . වැනි නාලිකා වලට පවා පොඑපෙ සංවර්ධනාත්මකව විවේචනය කළ හැකි වැදගත් ප්‍රතිපත්ති කාරණා ගැන කතා කිරීමට අපොහොසත් විය .
මැතිවරණ ප්‍රකාශන දෙස විවේචනාත්මක බැලීමක් සිදු වූයේ නැත .
මැතිවරණ ප්‍රචණ්ඩත්වය හෝ මැතිවරණ දූෂණ ක්‍රියා ගැන සමබර වාර්තා කිරීමක් වූයේ නැත .
ඩී . චන්දිමාල් ජයකොඩි ඇතුළු ඉංජිනේරු පීඨයේ ශිෂ්‍යයන් 16 දෙනෙකු ගොනුකර තිබූ අංක 550 / 04 දරන රිට් පෙත්සමෙන් අභියෝගයට ලක් කර තිබුණේ අදාළ පෙත්සම්කරුවන්ගේ ශිෂ්‍යභාවය අත්හිටුවීමට විශ්වවිද්‍යාල පාලක සභාව ගෙන තිබූ හදිසි තීරණයයි .
අතීත සිදුවීමක් මුල්කර ගනිමින් දැනට පැවැත්වෙන අවසන් වසර පරීක්ෂණයට පෙනී සිටීමට ඉඩ අහුරමින් විශ්වවිද්‍යාල පාලක සභාව පනවා තිබූ තහනම අත්හිටු වන වාරණ නියෝගයක් විශ්වවිද්‍යාලයට පැනවූ අභියාචනාධිකරණය , පෙත්සම්කාර සිසුන් අතුරින් 7 දෙනෙකුට අවසන් වසර පරීක්ෂණයට පෙනී සිටින ඉඩ ලබා දිය යුතු බවටත් නියෝග කළේය .
මෙම රිට් පෙත්සම් විභාග කර අවසන් කරන තෙක් එම පරීක්ෂණයේ ප්‍රතිඵල නිකුත් නොකරන ලෙසට ද අභියාචනාධිකරණය තහනම් නියෝගයක් පැනවීය .
ශ්‍රී ලංකා නීතිඥ සංගම් නිලවරණය ඉකුත් සතියේ දී පැවැත්විණි .
එහිදී ජනාධිපති නීතිඥ ඉක්රම් මොහොමඩ් මහතා සංගමයේ සභාපතිවරයා වශයෙන් ද , ලේකම් ධූරයට නීතිඥ අනෝමා ගුණතිලක මහත්මිය ද වැඩි ඡන්දයෙන් පත් වූහ .
පොලිස්පති ඉන්ද්‍රා ද සිල්වා මහතා සිය විශ්‍රාම වයස එළඹීමෙන් පසු තවදුරටත් එම ධූරයට ජනාධිපතිනිය විසින් පත් කිරීමට නීති විරෝධී බව දක්වමින් අභියාචනාධිකරණයට රිට් පෙත්සමක් පසුගිය සතියේ ගොනු කෙරිණි .
අංක 564 / 2004 දරන මෙම පෙත්සම ගොනු කළේ හිටපු බන්ධනාගාර කොමසාරිස්වරයෙකු වූ සී . ටී . ජෑන්ස් මහතා ඇතුළු විද්වත් වෘත්තිකයන් 10 දෙනෙකු විසිනුයි .
පෙත්සමෙන් ඉන්ද්‍රා ද සිල්වා , ජනාධිපති ලේකම් ඩබ්ලිව් . ජේ . එස් . කරුණාරත්න , ව්‍යවස්ථාදායක සභාවේ සභාපති ජෝශප් මයිකල් පෙරේරා , අග්‍රාමාත්‍ය රනිල් වික්‍රමසිංහ යන මහත්වරුන් ඇතුළු පාර්ශ්වකරුවන් 31 දෙනකු වගඋත්තරකරුවන් වශයෙන් නම් කර තිබුණි .
පෙත්සමෙන් අභියෝගයට ලක් කර තිබුණේ පෙබරවාරි 18 වෙනිදා විශ්‍රාම වයසට එළඹුණු ඉන්ද්‍රා ද සිල්වා මහතා තවදුරටත් එම ධූරයට පත් කිරීමට නීතිමය හැකියාවක් නොමැති බවය .
මේ අතර ශ්‍රේෂ්ඨාධිකරණයට අපහාසයක් සිදු කරන ලදැයි චෝදනා ලැබ සිටින අමාත්‍ය එස් . බී . දිසානායක මහතා වප්මඟුලකදී කරන ලද කථාව ඇතුළත් මුල් වීඩියෝ පටය පසුගිය සතිය තුළ ශ්‍රේෂ්ඨාධිකරණයේ නිරීක්ෂණයට ලක් වූ බව වාර්තා වේ .
නව මහාධිකරණ විනිශ්චයකාරවරුන් ලෙස ජනාධිපතිනිය විසින් පත් කරනු ලැබු මාලනී ගුණරත්න මහත්මිය සහ තිලක් ආබෲ මහතා අගවිනිසුරු සරත් එන් . සිල්වා මහතා හමුවේ පසුගිය සතියේ දිවුරුම් දී වැඩ භාර ගත්හ .
ශ්‍රේෂ්ඨාධිකරණ හා අභියාචනාධිකරණ විනිශ්චයකාරවරුන් මුණ ගැසීමට හා අධිකරණ සේවා කොමිසම හමුවට පැමිණෙන විනිශ්චයකාරවරුන් හා නීතිඥවරුන්ට රැඳී සිටීම සඳහා වෙන්කර තිබූ ආසන වල අනවසරයෙන් නිතර අසුන් ගන්නා පුවත්පත් වාර්තාකරුවන් පිරිසක් එම ස්ථානවලින් පසුගිය සතියේ සිට ඉවත් කෙරිණි .
ශ්‍රී ලංකාවේ අධිකරණ වල සේවයේ නියුතු ඌන සේවා නියුක්ති උපාධිධාරීන්ට උපාධි මට්ටමේ ඉහළ වැටුප් ලබා දීමට පියවර ගන්නා ලෙස අධිකරණ සේවා උප ලේඛන ගත නිලධාරීන්ගේ සංගමය එක්සත් ජනතා නිදහස් සන්ධානයේ ලේකම්වරයාගෙන් හා ජනාධිපතිනියගෙන් පසුගිය සතියේ ඉල්ලීමක් කර තිබුණි .
ආසියානු සංවර්ධන බැංකුවේ ආධාර ලබා ශ්‍රී ලංකාවේ අධිකරණ කටයුතු ප්‍රතිසංස්කරණය කිරීම පිළිබඳව ආසියානු සංවර්ධන බැංකුවේ නිලධාරීන් සමඟ අගවිනිසුරුවරයා සාකච්ඡා පවත්වා ඇත .
මේ අතර රාජ්‍ය මුද්‍රණ නීතිගත සංස්ථාවේ අධ්‍යක්ෂවරුන් හා සභාපතිවරයා පසුගිය සතියේ අධිකරණය හමුවට ගොස් තිබුණි .
රාජ්‍ය මුද්‍රණ නීතිගත සංස්ථාවේ සභාපති ඒ . එස් . එම් . මිස්බහා මහතා ප්‍රමුඛ කරුණාරත්න අතුකෝරළ , හේරස් ප්‍රනාන්දු , ඊබට් සිල්වා යන අධ්‍යක්ෂවරු අභියාචනාධිකරණය හමුවේ අංක 563 / 2004 දරන රිට් පෙත්සමක් ගොනු කළහ .
තොරතුරු හා විදුලි සංදේශ අමාත්‍යාංශයේ ලේකම් තිලක් රණවිරාජා , තැපැල් හා සන්නිවේදන අමාත්‍ය දි . මු . ජයරත්න යන මහත්වරු එම පෙත්සමේ වගඋත්තරකරුවන් ලෙස නම් කර තිබුණි .
රාජ්‍ය මුද්‍රණ නීතිගත සංස්ථාවේ අධ්‍යක්ෂ මණ්ඩලයෙන් ඉවත් වන ලෙස පෙත්සම්කරුවන්ට කර ඇති දැනුම් දීම මෙම පෙත්සමෙන් අභියෝගයට ලක් කර ඇත .
අදාළ පෙත්සම අභියාචනාධිකරණය හමුවේ බ්‍රහස්පතින්දා ( 04 ) සලකා බැලිණි .
තෝල්කමුදලි .
අපෙන් සමුගත් බන්දුල ලියනගේ .
විශේෂයෙන් ම සබරගමුවට ද එපමණක් නොව මුළු මහත් ජාතියට ම අමිල සේවාවක් කළ රත්නපුර හිටපු මූලස්ථාන උප දිසාපතිවරයකු වූ ද සබරගමුව පළාත් සභාවේ පළාත් අමාත්‍යාංශ රැසකම ලේකම්වරයකු ලෙස ද කටයුතු කළ ගත්කතුවරයකු ද වන බන්දුල ලියනගේ මහතා පසුගියදා දැයෙන් සමුගත්තේ ය .
බෞද්ධාචාර්ය , විනයාචාර්ය , සද්ධර්මාචාර්ය , කාව්‍ය කීර්ති ශ්‍රී , ධර්ම කීර්ති ශ්‍රී , ධර්ම ශාස්ත්‍ර විශාරද , ශ්‍රී ලංකා තිලක සර්වෝදය සම්මාන ලාභී , ස්වර්ණ පද්ම සම්මානලාභී , සාහිත්‍ය සම්මාන ලාභී , ස්වර්ණ ප්‍රසාදිනී ආදී වශයෙන් ගෞරව සම්මානයනට පාත්‍ර වූ ශාස්ත්‍රපති බන්දුල ලියනගේ මහතා ග්‍රන්ථ රාශියක් ලියා පළ කළ ප්‍රකට ලේඛකයෙකි .
1972 දී පරිපාලන සේවයට පැමිණීමෙන් අනතුරුව රත්නපුර දිස්ත්‍රික්කයේ පොදු ජනතා සේවාවට මුල පිරුයේ , පුහුණුවට හා මුල් ම පත් වීම ලෙස ලැබුණු රත්නපුර කච්චේරියේ මහජන සම්බන්ධතා නිලධාරි තනතුරෙනි .
පාසල් සමයේ දී මෙතුමා දීප්තිමත් දහම් පාසල් ශිෂ්‍යයකුව සිටි කරන්දෙනිය - මඩකුඹුර සිරි සුවිනීත දහම් පාසලෙහිම බෞද්ධ ධර්මාචාර්ය විභාගය සමත් වීමෙන් පසුව ගුරුවරයකු ලෙස ද සේවය කළේය .
විශ්වවිද්‍යාල වකවානුවේදීම ලේඛන කලාවට නැඹුරුවූ බන්දුල ලියනගේ ලේඛකයාණන් අතින් ´සබරගමු උදාන` ග්‍රන්ථ මාලාව යටතේ , සබරගමු ජනකවි , ඓතිහාසික රත්නපුර , විහාර වංශය , කෑගලු විහාර වංශය , මිණිපුර සිරි , රුවන් කවි , සබරගමුවේ කෙම් ක්‍රම , සබරගමු ගැමියෝ , සබරගමු කවි සම්භාවනා , සබරගමු තලමල් වරුණේ , මංගර දෙවියෝ හා කිරිමඩු ශාන්ති කර්මය , කුකුළු කෝරළේ ජනප්‍රවාද යන කෘතීන් බිහි විය .
මීට අමතරව තවත් ග්‍රන්ථ රාශියක් එතුමා අතින් ලියැවී ප්‍රකාශයට පත් විණි .
“ ගතවූ කාලය තුළ රත්නපුර දිස්ත්‍රික්කයේ ඓතිහාසික , සංස්කෘතිකමය , සමාජමය මෙන්ම ශාසනික වශයෙනුත් පොදු සේවාවන් සඳහා වූ විවිධ සංවිධාන වල නායකත්වය දරමින් ඒ මහතා දිවා රෑ නොබලා කරන ලද උත්කෘෂ්ඨ සේවාව සබරගමු ඉතිහාසයට රුවන් සටහනක් වී තිබේ .
” කාලයේ වැලි තලාවෙන් යට වී ගිය සබරගමු මානව විද්‍යාත්මක ඉතිහාසය , සපරගමු දහම් පාසල් අධ්‍යාපනය මෙන්ම ජාතියේ මුදුන් මල් කඩක් බඳු සබරගමු නැටුම් කලාව සංවර්ධනය කොට පෝෂණය කිරීමේ උදාර කර්තව්‍යය වෙනුවෙන් එතුමාගේ ජීවිතයම කැප කර ඇති බව නොරහසකි .
කලක් පේරාදෙණිය විශ්වවිද්‍යාලයීය බෞද්ධ සහෝදර සංගමයේ සභාපති වරයා ද වී සිටි මෙතුමා පේරාදෙණිය සරසවි භූමි භාගයේ ඉදිකරුණු ´ සරසවි සෑය ` සෑදීමේ දී ද පුරෝගාමී වී ක්‍රියා කළ අයෙකි .
කොළඹ කවි සරසවිය මගින් කාව්‍ය කීර්ති ශ්‍රී උපාධිය ලබා ඇති මෙතුමා කොළඹ සාහිත්‍ය සංගමය මගින් පත්වන ලද ළමා සාහිත්‍ය ග්‍රන්ථ රචනා තරගයේදී 1985 , 1987 , 1988 වර්ෂවල ඉදිරිපත් කළ ග්‍රන්ථ සම්මාන ලබා ඇත .
ලියනගේ මහතා තුළ පැවැති චාම් නිහතමානී බව , ඉවසීම , කරුණාව මෙතුමාගේ ජනාදරයේ රහස විය හැකිය .
කුරුවිට , ප්‍රාදේශීය සභා ක්‍රීඩාංගණයේදී පසුගිය 4 වැනිදා සැදෑ භාගයේ ඒ මහතාගේ අවසන් කටයුතු සබරගමුවේ මහ පිරිසක් මධ්‍යයේදී සිදු කෙරුණි .
ඒ මහතාට නිවන් සුව පතමු .
රජයේ ප්‍රවෘත්ති දෙපාර්තමේන්තුවේ .
රත්නපුර දිස්ත්‍රික් මාධ්‍ය ඒකකයේ .
සිසිර කුමාර වන්නිආරච්චි .
පෞද්ගලික මාධ්‍ය ආයතන වල පක්ෂපාති බව .
රාජ්‍ය මාධ්‍ය ආයතනයන්හි ක්‍රියාකාරිත්වය පක්ෂග්‍රාහී යැයි චෝදනා කිරීමේදී පෞද්ගලික මාධ්‍ය ආයතන මෙම මඟ පෙන්වීම් වලට අනුකූලව ක්‍රියා කර තිබීම වැදගත් වේ .
නමුත් මෙරට පෞද්ගලික මාධ්‍ය ආයතන බහුතරයක හැසිරීම මෙයට පටහැනි බව පෙනී යයි .
2000 වසරේ ඔක්තෝබර් මස පැවති පාර්ලිමේන්තු මැතිවරණ සමයේදී රාජ්‍ය නොවන විද්‍යුත් ජනමාධ්‍ය හැසිරීම පිළිබඳව විකල්ප ප්‍රතිපත්ති කේන්ද්‍රය හා ආටිකල් 19 ආයතනය එක්ව සමීක්ෂණය කර ඇත .
එම මාධ්‍ය නිරීක්ෂණ වාර්තාවේ සඳහන් ඇතැම් වැදගත් නිරීක්ෂණ මෙසේය .
ටී . ඇන් . එල් . හා ස්වර්ණවාහිනී සේවා වර්ග වාදය මතු කිරීමෙන් හා දේශපාලන ප්‍රතිශෝධනයේ සියලු පැති කඩ ඉදිරිපත් නොකිරීමෙන් ජනප්‍රිය බහුතරවාදී අදහස් මතු කළහ .
ටී . ඇන් . එල් . රූපවාහිනිය , ටී . එන් . එල් . රේඩියෝ හා ඉසිර එෆ් . එම් . වැනි නාලිකා ප්‍රධාන විපක්ෂය වන එජාපයේ මැතිවරණ ප්‍රචාරක ව්‍යාපාරයට පටු ලෙස සීමා විය .
ඇම් . ටී . වී . සිරස හා ස්වර්ණවාහිනී ඇතුළත් වඩාත් ´ සමබර ` රූපවාහිනී නාලිකා වල ගවේෂණාත්මක ජනමාධ්‍යවේදයක් දක්නට නොලැබුණු අතර තරග කළ නොයෙකුත් දේශපාලන පක්ෂ වල මැතිවරණ ප්‍රකාශන වලින් ඉදිරිපත් කරන මතවාදී වෙනස්කම් දැක්වීමට අපොහොසත් විය .
දෙමළ ගුවන්විදුලි මධ්‍යස්ථාන , විශේෂයෙන් ම සූරියන් එෆ් . එම් . ප්‍රතිපත්ති කරුණු ගැන හා එල් . ටී . ටී . ඊ . ය සමඟ සංවාදයක් ගොඩනගා තිබිණ .
එමෙන්ම ඇම් . ටී . වී . / සිරස මැතිවරණ වේදිකාව 2000 තුළින් කුඩා පක්ෂ නායකයන්ගේ හඬටත් ඉඩක් ලබා දී තිබිණ .
උඩවළවේ හම්බෙගමුවේ කොස් පැළ සිටු වූ වගයි .
ලේක්හවුස් ජාතික කොස් සංවර්ධන ව්‍යාපෘතියේ තවත් වැඩ සටහනක් උඩවළවේ හම්බෙගමුව මධ්‍ය මහා විද්‍යාලයේදී පැවැත්විණ .
හම්බෙගමුව මධ්‍ය මහා විද්‍යාලය , අලුත්වැව විද්‍යාලය , හම්බෙගමුව ජනපද විද්‍යාලය හා හම්බෙගමුව කනිෂ්ඨ විද්‍යාලය යන විද්‍යාල වල සිසු සිසුවියන්ගේ සහභාගිත්වයෙන් පැවැති මෙම උත්සවයේදී ප්‍රදේශයේ සිසුවියකු විසින් කොස් පැළයක් සිටු වූ අවස්ථාවයි මේ .
උඩවලව හම්බෙගමුව මධ්‍ය මහා විද්‍යාලයේ විදුහල්පති පී . ඩී . සාන්ත , අලුත්වැව මහා විද්‍යාලයේ කෘෂි විද්‍යා ආචාර්ය රංජිත් සූරිආරච්චි ද හරිත මිතුරෝ පරිසර සංවිධානයේ සභාපති ප්‍රියදර්ශන සමන් කුමාර හා වනජීවි භාරයේ වැඩසටහන් නිලධාරි ශ්‍රී ලාල් නිශාන්ත හෙට්ටිආරච්චි යන මහත්වරු ද ලේක්හවුස් කොස් ව්‍යාපෘතියේ නිලධාරීහු ද මෙම අවස්ථාවට එක් වූහ .
ප්‍රදේශයේ තවත් සිසු සිසුවියෝ පිරිසක් කොස් පැළයක් සිටුවති .
වනජීවි භාරය හා හරිත ව්‍යාපෘතිය මෙම වැඩසටහනට පූර්ණ සහාය දැක්වූහ .
කොස් පැළ සිටුවීමේ උත්සවයට එක් වූ අවට පාසල් වල සිසු දරු දැරියෝ .
උඩවලව ජාතික වන උද්‍යානය අසල පිහිටි හම්බෙගමුව මධ්‍ය මහා විද්‍යාලයයි මේ .
" පැළ සිටවූවාට මදි ආධාරකයකුත් ඕනෑ .
" හම්බෙගමුව පාසල් පරිශ්‍රයේ සිටු වූ කොස් පැළ ආරක්ෂා කර ගැනීම පිණිස දඬු වැටක් සකස් කරන සිසු සිසුවියෝ .
හරිත ව්‍යාපාරයේ සංවිධායක සුරංජිත් කොඩිතුවක්කු , හරිත ව්‍යාපාරයේ උප ලේකම් කරුණාදාස මුතුගම යන මහත්වරු ද මෙම අවස්ථාවට එක් වූහ .
හරිත ව්‍යාපාරයේ සංවිධායක සුරන්ජිත කොඩිතුවක්කු මහතා හම්බෙගමුව ජනපද විද්‍යාලයේ ප්‍රයෝජනය සඳහා පරිසර ග්‍රන්ථ කීපයක් පිරිනැමූ අවස්ථාව .
සේයාරූ - දිමුත් පී . ලියනගේ .
වැව් බැඳි රාජ්ජේ මහා නියඟය .
රටම මට්ටු කරන රජරට නියඟය .
ඈත අතීතයේදී ශ්‍රී ලංකාවට බලපෑ ස්වාභාවික විපත් අවමය .
ඒත් දැන් දැන් ශ්‍රී ලංකාවටද ස්වාභාවික විපත් වැඩි වැඩියෙන් බලපාන බව පෙනේ .
මෙයට අලුත්ම උදාහරණය වන්නේ මේ දිනවල රටේ බොහෝ ප්‍රදේශ වල පවතින නියඟයයි .
කාලගුණ විද්‍යා අධ්‍යක්ෂ එන් . ඒ . අමරදාස මහතා පවසන ආකාරයට දැන් රට පුරාම දැඩි නියඟය තත්ත්වයක් තිබේ .
සාමාන්‍යයෙන් යම් කාලයකදී ලැබිය යුතු වාර්ෂාවෙන් සියයට 50ක් ලැබී නැත්නම් එය දැඩි නියඟ තත්ත්වයකි .
පසුගිය මාස 3 තුළදී රටේ කිසිම ප්‍රදේශයකට ලැබිය යුතු වැස්සෙන් සියයට 50 ක්වත් ලැබී නැත .
ඒ අනුව රටේ බොහෝ ප්‍රදේශ වල දැන් දැඩි නියඟයක් පවතී .
කාලගුණ විද්‍යා දෙපාර්තමේන්තුවේ තොරතුරු අනුව මේ දිනවල වැඩිම නියඟය පවතින්නේ කුරුණෑගල , අනුරාධපුරය හා පුත්තලම දිස්ත්‍රික්කවලය .
මේ දිස්ත්‍රික්ක වලට සාමාන්‍යයෙන් වැසි ලැබෙන්නේ ඊසාන දිග මෝසම , අන්තර් මෝසම් හා වාසුළි මඟිනි .
පසුගිය ඔක්තෝබර් සිට පෙබරවාරි දක්වා එම වර්ෂාව හරිහැටි නොලැබීම නිසා මේ ප්‍රදේශ දැන් දැඩි නියඟ තත්ත්වයකට පත්වී ඇත .
කුරුණෑගල දිස්ත්‍රික්කයේ කොටසකට මේ නියඟ තත්ත්වය දරුණු ලෙස බලපා ඇති බව පසුගියදා අප එහි කළ සංචාරයකදී අපට හොඳින් පැහැදිලි විය .
මෙම නියඟ තත්ත්වය නිසා කුරුණෑගල දිස්ත්‍රික්කයේ ප්‍රධාන වැව් වන ගල්ගමුව වැව , සියඹලන්ගමුව වැව , ඉඟිනිමිටිය ජලාශය යන වැව් හා ජලාශ වල ජල මට්ටම ඉතාම පහළ තත්ත්වයක පැවතුණි .
මේ නියඟ තත්ත්වය ජාතික නාමල් උයන පිහිටි ගල්කිරියාගම ප්‍රදේශයටද බහුලව බලපා ඇත .
ජාතික නාමල් උයනේ නිර්මාතෘ වනවාසි රාහුල හිමියෝ පවසන පරිදි උන්වහන්සේ එහි වැඩ සිටින අවුරුදු 13 ක් වූ කාලසීමාවේදී මෙවැනි නියඟයක් පැමිණ නැත .
නියඟයෙන් දුක් විඳින ජනතාවට රජය නියං ආධාර ලබා දිය යුතුයි .
මේ සැරේ නියඟය නිසා හේන් වල අස්වැන්නත් අඩුයි .
වැව් වල නාන්න බොන්න ආදියටවත් වතුර නැහැ .
වැව් වල ළිං කපාගෙන තමයි ජීවත් වෙන්නේ .
ඒ අයට රජය යම් සහනයක් ලබා දිය යුතුයි .
ඔය වැව් වල අඩියේ තියෙන වතුර බිලා එක එක ලෙඩ හැදෙන්නත් පුළුවන් .
මේ නිසා මහවැලි අධිකාරියෙන්වත් පිරිසුදු ජලය සැපයීමට ක්‍රමයක් අවශ්‍යයි .
රජය මේ ප්‍රශ්නය පිළිබඳව මීට වඩා අවධානයෙන් බැලිය යුතුයි .
නාමල් උයනේ අධිපති වනවාසි රාහුල හිමි පැවසූහ .
මෙම විද්‍යුත් මාධ්‍ය නූතන සමාජයට විශාල බලපෑමක් කරන බව කිව යුතු නොවේ .
දේශපාලන සංවේදිතාව ඉහළ මට්ටමක පවතින මැතිවරණ සමයක මෙවැනි සමීක්ෂණ සිදු කළ ද සාමාන්‍ය අවධියේ මාධ්‍ය හැසිරීම එතරම් අවධානයට ලක් වන බවක් නොපෙනේ .
නමුත් ශ්‍රී ලාංකිකයන්ගේ ජනජීවිතයට විද්‍යුත් මාධ්‍ය ඉතාමත් සමීපය .
ශ්‍රී ලංකාවේ විද්‍යුත් මාධ්‍ය ක්‍රියාකාරිත්වය මෙම සමීක්ෂණ වාර්තාවේ දක්වා ඇත්තේ මෙසේ ය .
" ශ්‍රී ලංකාවේ රාජ්‍ය නොවන අංශයේ රූපවාහිනිය ප්‍රථම වරට දියත් කරන ලද්දේ විපක්ෂ නායක ( එවකට ) රනිල් වික්‍රමසිංහ මහතාගේ සොහොයුරු ෂාන් වික්‍රමසිංහ ඇතුළු පෞද්ගලික ව්‍යවසායකයින් දෙදෙනෙකි .
ඔවුහු 1979 දී එවකට බලයේ සිටි එජාපයේ අනුග්‍රහය ඇතිව ඉන්ඩිපෙන්ඩන්ට් ටෙලිවිෂන් නෙට්වර්ක් ආරම්භ කළහ .
මේ ආකාරයට පෞද්ගලික මාධ්‍යයට හැම විටම දේශපාලන සම්බන්ධතා තිබිණ .
මාස දෙකක් ගත වීමටත් පෙර රජය එම ජාලය පවරා ගත්තේය .
මේ අතර ශ්‍රී ලංකා රූපවාහිනී සංස්ථාව 1982 දී ආරම්භ කළේය .
1982 වන තෙක් පැවැති නාලිකා දෙක අයිටීඑන් සහ රූපවාහිනී රාජ්‍ය ඒකාධිකාරයක් විය .
1992 දී රජය මාධ්‍ය ක්ෂේත්‍රය පෞද්ගලික අංශයට විවෘත කොට රූපවාහිනී සංස්ථාවේ පාලනය හා අධීක්ෂණය යටතේ රූපවාහිනී නාලිකා ඇරැඹීමට ඉඩ දුන්නේය .
දැන් සීමාසහිත ටෙල්ෂාන් නෙට්වර්ක් ටීඇන්ඇල් ( එවකට විපක්ෂ නායකවරයාගේ සොහොයුරා සතුය .
) මහරාජා ටෙලිවිෂන් ( ඇම්ටීවී ) සිරස , ස්වර්ණවාහිනී , එක්ස්ට්‍රා ටෙරස්ටිකල් ටෙලිවිෂන් හා ඩයිනාවිෂන් යනුවෙන් පෞද්ගලික අංශයේ නාලිකා හයක් ක්‍රියාත්මක වේ .
පසුව සඳහන් නාලිකා දෙක මගින් වැඩි වශයෙන් විදේශීය / විනෝදාත්මක වැඩසටහන් විකාශය කෙරෙන අතර ඉඳහිට දේශීය වැඩසටහන් ද විකාශය කරනු ලැබේ .
කොමට් ටෙලිවිෂන් විකාශය වන්නේ කේබල් මඟිනි .
සමස්තයක් වශයෙන් රාජ්‍ය නොවන රූපවාහිනී සේවා දැඩිව වාණිජ වූ ආයතනයි .
සමහර නාලිකා බීබීසී , සීඇන්ඇන් හා ස්කයි ටෙලිවිෂන් වැනි අන්තර්ජාතික මාධ්‍ය ජාලයන් සමඟ ප්‍රති විකාශන ගිවිසුම් අත්සන් කර ඇත .
" රූපවාහිනී යන්ත්‍ර හා ගුවන් විදුලි යන්ත්‍ර අයිතිය .
" රටේ රූපවාහිනී යන්ත්‍ර අයිතිය සාපේක්ෂ වශයෙන් ඉහළ මට්ටමක පවතී .
1999 යුනෙස්කෝ සංඛ්‍යා ලේඛන අනුව සෑම පුද්ගලයන් සියයකටම රූපවාහිනී යන්ත්‍ර 9 . 2 ක් ඇත .
" " රාජ්‍ය 1984 දී ගුවන් විදුලි විකාශනය පිළිබඳ ඒකාධිකාරය ලිහිල් කළ පසු රාජ්‍ය නොවන ගුවන් විදුලි මධ්‍යස්ථාන 12 ක් විවෘත කෙරිණ .
ඉන් පහක් ඊ-එෆ්එම් , ටීඑන්එල්-එෆ්එම් , යේස්-එෆ්එම් , සන්-එෆ්එම් සහ ගෝල්ඩ්- එෆ්එම් ඉංග්‍රීසියෙන්ද , පහක් සිරස , ශ්‍රී-එෆ්එම් , ඉසිර-එෆ්එම් , හිරු- එෆ්එම් , සහ තරු-එෆ්එම් සිංහලෙන් ද , තුනක් ස්වර්ණඔලි , ශක්ති-එෆ්එම් හා සූරියන්-එෆ්එම් දෙමළෙන්ද විකාශය වේ .
සිරස-එෆ්එම් හා ටීඑන්එල් රේඩියෝ අන්තර්ජාලය හරහා ද ඇසිය හැක .
ගුවන් විදුලිය රටේ වැඩි වශයෙන්ම භාවිත වන විද්‍යුත් මාධ්‍යයයි .
1995 යුනෙස්කෝ සංඛ්‍යා ලේඛන අනුව සෑම සිය දෙනකුගෙන් 20 . 6 කට ගුවන් විදුලි යන්ත්‍ර ඇත .
" ( 5 පිටුව ) මෙවැනි පසුබිමක් යටතේ රාජ්‍ය මාධ්‍ය ආයතන වෙත පමණක් චෝදනා එල්ල කිරීම යුක්ති සහගත යැයි කිව හැකි ද? නෙල්සන් එස් . පෙරේරා .
මීළඟට අපි ගියේ කැකිරාව ප්‍රදේශයේ ආසන්නම වැව් දෙක වන කලාවැව හා බලලු වැව බැලීමටත් ඒ වැව් දෙකේම ජල මට්ටම හා ජල ධාරිතාව තිබිය යුතු ප්‍රමාණයෙන් සියයට 10 කටත් වඩා අඩු වී තිබිණි .
විශේෂයෙන් බලලු වැවේ ජලය වළවල් කීපයකට පමණක් සිමා වී තිබිණි .
ඒ ජලය අපවිත්‍රව තිබීම නිසා ඒ අවට ජනතාව සිඳුණු වැවේ ළිං හාරා නෑමට , රෙදි සේදීමට අවශ්‍ය ජලය ලබා ගනිති .
නියඟය නිසා තවත් පිරිසකට ගජ වාසියක්ද ලැබී තිබේ .
ඒ ධීවරයන්ටය .
බලලු වැවේ ජලය අඩු වීම නිසා දැන් ධීවරයෝ වළවල් ඇති ජලයේ සැඟවී සිටින මත්ස්‍යයන් අල්ලා ගැනීම ඉතා පහසුවෙන් කරගෙන යති .
අතංගු හා පනිට්ටු මෙන්ම උල් පිහිද උපයෝගී කරගනිමින් වැවේ පයින්ම ඇවිදිමින් මේ මාළු ඇල්ලීම ඔව්හු කරගෙන යති .
බලලු වැවේ ගොවි සංවිධානයේ සාමාජිකයකු වූ මොහමඩ් රාසික් මහතා පැවසුවේ බලලු වැවේ ජලය නැති නිසා කුඹුරු යායේ අක්කර 10 - 15ක් සම්පූර්ණයෙන්ම මැරි ඇති බවයි .
බලලු වැවේ ජලය මෙතරම් අඩු වූයේ වසර 20 කට පමණ පසුව බව බලලු වැව ආසන්නයේ පදිංචි වයෝවෘද්ධ කාන්තාවක වන ඩබ්ලිව් . ඩී . රන්මැණිකා මහත්මිය අප සමඟ පැවසුවාය .
තම දරුවන් කුඹුරු කරන බවත් , මෙවර ඒවායින් වී ඇටයක්වත් ගන්න බැරි බවත් ඇය කීවාය .
කලා වැවේ ජලය නොමැතිකම නිසාද ඒ අවට ගොවි බිම් වේලි පාළු වී ඇත .
ඉන් ජලය සැපයෙන කුඹුරු අක්කර සිය ගණනක් පාළු වී තිබේ .
කෙසෙල් හා පැපොල් වැනි බෝග හැර අන් සියලු බෝග විනාශ වෙන තත්ත්වයක් උදා වී ඇත .
මීට අමතරව පුත්තලම තබ්බෝව වැව , සොලේ වැව හා විල්පත්තු වනෝද්‍යානයේ ඇති විල් සියල්ලමත් තුළ ඇති ජලය සිඳි යමින් පවතී .
වයඹ කලාපය හැර වනජීවි සහකාර අධ්‍යක්ෂ මංජුල අමරරත්න මහතා පවසන පරිදි දැන් ශ්‍රී ලංකාවේ දෙවැනි තෙත්බිම වූ ඇනවිලුන්දාවේ තිබු වැව් 7 ක්ම සිඳී ගොස් ඇත .
මේ නියඟ තත්ත්වය වනජීවීන්ට ද ඉතා අහිතකර ලෙස බලපා ඇති බව ඔහු කියයි .
අනුරාධපුර දිස්ත්‍රික්කයට පානිය ජලය සපයන නුවර වැවේ ජල මට්ටම ද පසුගිය සිකුරාදා වන විට අඩි 5 - 7 දක්වා අඩු වී තිබිණි .
අඩි 23ක් උසට ජලය තිබිය යුතු එහි සම්පූර්ණ ධාරිතාව අක්කර අඩි 36050 කි .
එසේ වුවත් පසුගිය සිකුරාදා වන විට එහි තිබුණේ අක්කර අඩි 3350 ක ජල ධාරිතාවක් පමණක් බව අනුරාධපුර වාරිමාර්ග අධ්‍යක්ෂ එන් . ජේ . වර්ණසූරිය මහතා කීය .
මේ තත්ත්වය අනුව දැන් අනුරාධපුරයට පානිය ජලය සැපයීම විශාල ප්‍රශ්නයක් බවට පත්ව තිබේ .
සාමාන්‍යයෙන් නුවර වැවේ ජල මට්ටම අඩි 5 . 5 දක්වා අඩු වූ විට නගරයට පානිය ජලය ලබා දීමට නොහැකි බව ජල සම්පාදන හා ජලාප්‍රවාහන මණ්ඩලයේ නියෝජ්‍ය සාමාන්‍යාධිකාරි එම් . ඒ . එම් . එස් . එල් . අත්තනායක මහතා පවසයි .
ජාතික ජලසම්පාදන හා ජලාප්‍රවාහන දෙපාර්තමේන්තුවේ අනුරාධපුර ඉංජිනේරු කේ . එල් . චන්ද්‍රසිරි මහතා පවසන පරිදි පසුගිය සිකුරාදා වන විට අනුරාධපුර නුවර වැවෙන් අනුරාධපුරයට ජලය සැපයීමට නොහැකි තත්ත්වයක් උදා වී තිබිණි .
ඒ අනුව ඉදිරියේදී මල්වතු ඔයෙන් අනුරාධපුර නගරයට ජලය නැතිවේවිදැයි ජාතික ජලාප්‍රවාහන හා ජල සම්පාදන මණ්ඩලය අධ්‍යයනයක නිරත වී සිටී .
පසුගිය සිකුරාදා වන විට අනුරාධපුර ප්‍රධාන වැව් වල ජල මට්ටම සියයට 80 - 90 දක්වා අඩු වී ඇති බවත් , ඒ අනුව ඒ වැව් වල ඇත්තේ තිබිය යුතු මුළු ජල මට්ටමෙන් සියයට 10 ක් පමණක් බවත් , උතුරුමැද වාරිමාර්ග අධ්‍යක්ෂ එස් . ජී . වර්ණසූරිය මහතා පෙන්වා දෙයි .
අනුරාධපුරය එගොඩගම ශ්‍රාවස්තිපුර බෙදුම් ඇළ ගොවි සංවිධානයේ සභාපති අ . මු . අමරසේන මහතා පැවසුවේ මේ නියඟයට හේතුව පසුගිය නොවැම්බර් දෙසැම්බර් ජනවාරි මාසවලදී මේ ප්‍රදේශ වලට ලැබිය යුතු වර්ෂාව හරියට නොලැබීම බවයි .
උසාවියෙන් එකතු .
මෙම පෙත්සමේ දෙවැනි වගඋත්තරකාර අමාත්‍ය දි . මු . ජයරත්න මහතා වෙනුවෙන් පෙනී සිටි ජනාධිපති නීතිඥ ආචාර්ය ජයම්පති වික්‍රමරත්න මහතා අධිකරණයට දැනුම් දී සිටියේ රාජ්‍ය මුද්‍රණ නීතිගත සංස්ථාවේ සභාපතිවරයා ඇතුළු අධ්‍යක්ෂවරුන් තිදෙනෙකු මාර්තු මස 01 වැනිදා සිට ඉවත් කර ඇති බවය .
තැපැල් හා සන්නිවේදන අමාත්‍යවරයාට පැවරී ඇති බලතල අනුව මෙම පිරිස එම සංස්ථාවේ අධ්‍යක්ෂ මණ්ඩලයෙන් ඉවත් කර ඇති බවත් , ආචාර්ය වික්‍රමරත්න මහතා දැනුම් දුන්නේය .
පෙත්සම්කරුවන් වෙනුවෙන් පෙනී සිටි නීතිඥවරයා අධිකරණයට කරුණු දක්වමින් කියා සිටියේ මැතිවරණයේ ප්‍රචාරක කටයුතු සඳහා සංස්ථාවේ දේපළ අයථා පරිහරණයට යොදා ගැනීම සඳහා මෙවැනි පියවරක් ක්‍රියාත්මක වන බවය .
මේ අනුව මාර්තු මස 22 වැනි දින අභියාචනාධිකරණය හමුවේ පෙනී සිටින ලෙස වගඋත්තරකාර අමාත්‍යාංශ ලේකම් තිලක් රණවිරාජා හා අමාත්‍ය දි . මු . ජයරත්න මහතාට අභියාචනාධිකරණ විනිසුරු කේ . ශ්‍රීපවන් මහතා දැන්වීම් නිකුත් කළේය .
තෝල්ක මුදලි .
“ රජරට වැව් බැඳි රාජ්ජේ වුවත් තිබෙන වැව් ටික හරියට හාරා පිළිසකර නොකිරීම නිසා මෙම තත්ත්වය උදා වී ඇතැයි ද ඔහු පෙන්වා දෙයි .
රජරට පවතින නියඟය මිනිසුන්ට ගහ කොළට පමණක් නොව වන සතුන්ට ද බලපා තිබේ .
මේ තත්ත්වය මත ජලය සොයා අලි ඇතුන් ගම් වලට පැමිණීම බහුලව මේ දිනවල සිදු වෙන බව වයඹ ප්‍රදේශය භාර වනජීවී සහකාර අධ්‍යක්ෂ මංජුල අමරරත්න මහතා පවසයි .
ඔහු තවදුරටත් පෙන්වා දෙන පරිදි පසුගිය මාස 2 – 3 තුළදී අලි - මිනිස් ගැටුම් උග්‍ර වී තිබේ .
මෙහි ප්‍රතිඵලයක් ලෙස මනුෂ්‍ය ක්‍රියා නිසා සිදු වූ අලි මරණ 4 ක් හා අලින්ගේ පහර දීම් නිසා සිදු වූ මිනිස් මරණ 5 ක් අනුරාධපුරය හා පුත්තලම දිස්ත්‍රික්ක වලින් වාර්තා වී ඇත .
දඩයම්කරුවන්ගේ කරල පැහෙන කාලයක් ලෙස ද මේ කාලය හැඳින්විය හැකි ය .
සාපිපාසාවෙන් පෙළෙන අහිංසක මුව පොව්වන් ජලය ඇති විශාල වැව් වලට දිය බීමට එන විට වෙඩි තැබීම් දැන් බහුලව මේ කලාපය තුළ සිදු වෙයි .
මුවන් ගෝනුන් ආදී කුඩා සතුන් දිය බීමට එන වෙලාවලට එහි වන දඩයම්කරුවන් අත්අඩංගුවට ගැනීමට වනජීවී සංරක්ෂණ දෙපාර්තමේන්තුව විශේෂ වැඩපිළිවෙළක් ආරම්භ කර ඇති බව ද මංජුල මහතා කියයි .
ජලය හා ආහාර නැතිව අලින්ගෙන් ගම්මාන වගා හා නිවාස සුරැකීමට අලි වෙඩි බහුලව ලබා දීමට ද අනුරාධපුර වන ජීවී කාර්යාලය කටයුතු යොදා ඇත .
රටේම ආර්ථිකය මට්ටු කරන මේ රජරට නියඟය අද මුළු ශ්‍රී ලංකාවේම ආර්ථික සාමාජික පාරිසරික හා කෘෂිකාර්මික ක්ෂේත්‍ර කෙරේ අහිතකර ලෙස බලපා ඇත .
විශේෂයෙන් මෙවර නියඟය නිසා රටේ මුළු වී අස්වැන්නෙන් සියයට 30 – 40 ක් අඩුවෙනු ඇතැයි කෘෂිකර්ම අමාත්‍යාංශය සංඛ්‍යාලේඛන අංශ විශ්වාස කරයි .
හාල් ඇතුළු අත්‍යාවශ්‍ය ආහාර ද්‍රව්‍ය වල මිල ඉහළ යාමත් ඒ ප්‍රදේශ වල ගොවි ජනතාවට විශාල ආර්ථික හා සාමාජික ප්‍රශ්න ඇති වීමත් මේ නිසා සිදු විය හැකි ය .
රජරට නියඟයට තිබෙන විසඳුම් පිළිබඳ අපි ලබන සතියේ කථා කරමු .
නිහාල් පී . අබේසිංහ . සේයාරූ - සඳුන් සුගන්දන .
´ මාධ්‍ය නිදහස ` මැතිවරණ පාඨයක් බවට .
මාධ්‍ය නිදහස පිළිබඳ ඉල්ලීම ප්‍රධාන මැතිවරණ සටන් පාඨයක් බවට පත් වූයේ මෙවැනි පසුබිමක ය .
එම අමිහිරි අත්දැකීම් ඔස්සේ පැමිණ ජනමාධ්‍ය හැසිරවීමට මැතිවරණ කොමිසමට විශේෂ බලතල පැවරීම පුදුමයක් නොවේ .
පෞද්ගලික මාධ්‍ය ආයතන වලට අදාළව මැතිවරණ කොමසාරිස්වරයා නිකුත් කර ඇති නියමයන් මෙසේය .
1 . එවැනි පහසුකම් ( මැතිවරණ ප්‍රචාරක කටයුතු සඳහා ) සෑම පක්ෂයකටම / කණ්ඩායමකටම සමාන පදනමක් යටතේ ලබා දිය යුතු ය .
2 . එවැනි පහසුකම් වැඩි කළ හැකි නම් වැඩි කළ යුත්තේ සමාන පදනමක් යටතේ ය .
3 . එවැනි පහසුකම් ලබා දිය යුත්තේ ගාස්තුවක් අය නොකොට හෝ නාමික හා ඒකාකාර ගාස්තුවක් ගෙවීමෙනි .
4 . පක්ෂ / අපේක්ෂකයින් තමන්ට නියමිත ප්‍රමාණයට වඩා පහසුකම් ලබා දුන්නත් එය අනෙක් අයට වෙනස් කොට සැලකීමක් වන හෙයින් පාවිච්චි නොකළ යුතු ය .
යාතිකාව , " කාටත් සිහිබුද්දෙන් කටයුතු කොරන්නට වරම් ලැබේවා ! " අය්යනා හත්පත්තිනි දෙයිහාමුදුරුවන්ඩ පෙනිච්චාවේ මේ කරුමදෝසේ .
හ් . හෑ . හ් . ඒ මොකෑ කෙලීගෙ අප්පේ ? ඇයිබොලං , ආයිත්වංඟියක් " කන්දොස්කිරියාවේ " ඉන්ඩ හිටින්ඩ ලැබෙන එකක් නෑ ඕං යෝදියේ .
හැ . හැ . හැබෑට ? ඔව් , මෙච්චරකල් , දිවිය සැපසම්පත් වළඳාපු අපේ රටේ " දෙයිගොල්ල " , " දිවිය විමාන " අහිමිවෙලා ඊයේ මහ රෑ ජාමේ ඉඳන් පොළොවට පාත්වෙලා අපේ පැලට පිළට ගාටනවලු මනාපේ සම්මාදන් කොරගන්ඩ .
ඉතින් ඒකලා ගේ විලාප ඔල " කන්කරච්චලේ " දරා කොරා ගන්නේ කොමදැ කියලයි මං මේ තබ්බීරිවෙලා ඉන්නේ කෙලීගෙ අම්මෙ .
ඉඳා ! උන්දැලා කොරාපු පාප කරුම පටිසන් දීලා වෙන්ටැ එහෙනං ආයිත් අපේ කකුල් දෙක ගාව වැඳවැටිලා හිඟාකන්ඩ සිද්ද උනේ .
නේද කෙලීගෙ අප්පෙ ? බොලං යෝදියේ , මට අර ලෝවැඩ සඟරාවේ හීබදයක් මතක් වෙනවා මේන්න මෙහෙම .
" කොරන කලට පව් වීරියම්සේ - විඳින කලට දුක් දැඩිවෙයි ගිනි සේ කියල .
හරියට ඒ දේ කිරිගහට ඇන්නා වාගේ ඉට්ටසිද්ද වුණ නෙවැ .
" හ්ම් ඒකනං ඇත්ත තමයි .
ඇයි ඉතින් අපේ අහිංසක ' ගොය් ඇත්තන්ට ' ඒවාගෙම ' ලෙඩ්ඩුන්ඩ ' කොරපු හරියම මදැයි ' අච්චිමහ ' නරකාදියේ වැටෙන්ඩ .
" උඹට කියන්ඩ , පහුගිය සන්දියේ හිඟාකාගන ගියාට පස්සෙන් පහු උන්දැලා මේ ඇහිගෙඩිඔලට ආයේ මුලිච්ච් වෙන්නේ හෙට අනිද්දා ඕං .
හනේ .
ඇත්තට ඒ සන්දියේ පැලට පිළට ගාටලා මේ ඇත්තෝ අපට දෙනවා කියාපු දේවල් .
අපට කොරනවා කියපු දේවල් .
ගණං පදන් නෑ නෙවැ කෙලීගෙ අප්පේ .
" ඇයි උන්දැලා අපට කොරපු දේවල් මදිද මං අහන්නෙ යෝදියේ ? " කෙරුවා .
? අහවල් කෙංගෙඩියක් යැ උන්දැලා අපට කොරේ ? " ඇයි බොලං එහෙම කියන්නෙ ඒකලා අපි නොමරා මැරුවා .
" මදැයි .
පෞද්ගලික මාධ්‍ය වල වර්තමාන හැසිරීම .
පෞද්ගලික විද්‍යුත් මාධ්‍යයන් හි වර්තමාන හැසිරීමද මෙවැනිය .
මැතිවරණ නීති උල්ලංඝනය කිරීම සම්බන්ධයෙන් විද්‍යුත් මාධ්‍යයන්ට එහි වාර්තාවෙන් මෙසේ චෝදනා කර තිබේ .
" රාජ්‍ය නොවන නාලිකා වලින් ප්‍රචාරක කටයුතු වැළකී සිටීමේ නියමයන් බරපතල ලෙස කඩ කරන ලද්දේ ටීඑන්එල් සමූහයේ ටීඑන්එල් රූපවාහිනිය හා ඉසිර ගුවන් විදුලියයි .
මෙම නාලිකා දෙකම එජාපයට සහයෝගය පිණිස දේශපාලන දැන්වීම් හා ප්‍රචාරක ප්‍රවෘත්ති විකාශය කළහ .
අනෙකුත් රූපවාහිනී හා ගුවන්විදුලි නාලිකා සාමාන්‍යයෙන් ප්‍රචාරක වැඩ කටයුතු වලින් වැළකී සිටීමේ මඟ පෙන්වීම පිළිපැද්දාහ .
( 15 පිටුව ) විකල්ප ප්‍රතිපත්ති කේන්ද්‍රය හා ආටිකල් 19 ආයතනය එක්ව නිකුත් කළ මාධ්‍ය නිරීක්ෂණ වාර්තා වේ මෙම දේශපාලන පක්ෂපාතීත්වය තවදුරටත් මෙලෙස විස්තර කර තිබේ .
" රාජ්‍ය මාධ්‍ය වලට හාත්පසින්ම වෙනස් ආකාරයට ප්‍රධාන විපක්ෂය වූ එක්සත් ජාතික පක්ෂයට අසමාන අවස්ථාවක් ලබාදී තිබිණි .
සියලුම රාජ්‍ය නොවන නාලිකා වල සමීක්ෂණයට භාජනය වූ කාල සීමාවේදී එජාප ප්‍රකාශන සඳහා සෘජු ආවරණය ලබාදුන් අවස්ථා ගණන 421 ( 59% ) වූ අතර පොඑපෙ සඳහා ලබාදී තිබුණේ අවස්ථා 297 ක් පමණි .
ගුවන් විදුලි වැඩ සටහන් වල මෙම වෙනස ඊටත් වඩා කැපී පෙනේ .
එජාපයට සෘජු ආවරණය ලබාදුන් අවස්ථා 216 ක් තිබුණු අතර පොඑපෙට ලබා දුන්නේ අවස්ථා 138 ක් පමණි .
මෙම වෙනස වඩාත් කැපී පෙනුණේ සිංහල ප්‍රවෘත්ති ප්‍රකාශන වල හා සිංහල ගුවන් විදුලි නාලිකාවලය .
( 3 පිටුව ) ශ්‍රී ලංකාවේ විද්‍යුත් මාධ්‍ය ක්‍රියාත්මක වීම .
උසාවියෙන් .
ජංගම දුරකථන සඳහා ලැබෙන ඇමතුම් සඳහා වූ ගාස්තු වලින් නිදහස් කර ඒවාට ඇමතුම් ලබාගන්නා පාර්ශ්වයෙන් වැඩි ගාස්තුවක් අය කිරීමට සැලසුම් කර තිබූ විදුලි සංදේශ නියාමන කොමිසමේ නව ක්‍රමය මාර්තු මස 10 වෙනිදා දක්වා අත්හිටුවන ලෙස පසුගිය 27 වනදා අභියාචනාධිකරණය වාරණ නියෝගයක් පැනවීය .
හෝකන්දර ප්‍රදේශයේ රැහැන් දුරකථන හිමියෙකු වූ බී . බටුවන්ගල මහතා ගොනු කර තිබූ අංක 528 / 03 දරන රිට් පෙත්සම සලකා බැලීමෙන් පසුව අභියාචනාධිකරණය මෙම වාරණ නියෝගය පැනවීය .
විදුලි සංදේශ නියාමන කොමිසම මෙම පෙත්සමෙන් වගඋත්තරකරු ලෙස නම් කර තිබිණි .
පෙත්සම යළි සලකා බැලීම මාර්තු 11 වෙනිදාට නියම කළ අභියාචනාධිකරණය එදිනට අධිකරණය හමුවේ පෙනී සිටින ලෙස වගඋත්තරකරුවන්ට නොතීසි නිකුත් කළේය .
අධිකරණ සේවා කොමිෂන් සභාවේ සාමාජිකයකු ලෙස පත් කර ලද ශ්‍රේෂ්ඨාධිකරණයේ ජ්‍යෙෂ්ඨ විනිශ්චයකාරවරියක් වූ ආචාර්ය ශිරාණි බණ්ඩාරනායක මහත්මිය සහභාගිත්වය දැරූ ප්‍රථම කොමිෂන් සභා රැස්වීම පෙබරවාරි 27 වනදා කොමිසමේ සභාපති සරත් එන් . සිල්වා අග්‍ර විනිශ්චයකාරතුමාගේ ප්‍රධානත්වයෙන් පැවැත්විණ .
ආසියානු ගුවන් විදුලි සංස්ථාවට ලබාදී තිබුණු රූපවාහිනි විකාශන බලපත්‍රය අත්හිටු වීමට ජනසන්නිවේදන අමාත්‍යවරයා ගෙන තිබු තීරණයට එරෙහි වාරණ නියෝගය මාර්තු මස 29 වෙනිදා දක්වා අභියාචනාධිකරණය දීර්ඝ කළේය .
ආසියානු ගුවන් විදුලි සංස්ථාව ගොනු කර තිබූ මෙම පෙත්සමේ වගඋත්තරකරුවන් ලෙස නම් කර තිබුණේ තොරතුරු තාක්ෂණ හා සන්නිවේදන අමාත්‍ය ලක්ෂ්මන් කදිරගාමර් මහතා ඇතුළු පිරිසකි .
එල් . ටී . ටී . ඊ . නායක වේළුපිල්ලේ ප්‍රභාකරන් හට කොළඹ මහාධිකරණය මගින් පනවා ඇති අවුරුදු 200 ක සිර දඬුවම ක්‍රියාත්මක කරන ලෙස ඉල්ලා ගොනු කර තිබූ රිට් පෙත්සමක් සඳහා වගඋත්තර බැඳීමට අපරාධ පරීක්ෂණ දෙපාර්තමේන්තුවේ අධ්‍යක්ෂවරයාට මාර්තු මස 30 වෙනිදා දක්වා අභියාචනාධිකරණය කල් ලබා දුන්නේය .
අංක 1683 / 2003 දරන මෙම රිට් පෙත්සම හිටපු නියෝජ්‍ය පොලිස්පති එච් . එම් . ජී . බී . කොටකදෙනිය මහතා ගොනු කර තිබුණි .
මෙම රිට් පෙත්සමෙන් අපරාධ පරීක්ෂණ දෙපාර්තමේන්තුවේ අධ්‍යක්ෂ සිසිර මෙන්ඩිස් මහතා සහ පොලිස්පතිවරයා වගඋත්තරකරුවන් ලෙස නම් කර තිබුණි .
පෙත්සමෙන් ඉල්ලා තිබුණේ කොළඹ ශ්‍රී ලංකා මහ බැංකු බෝම්බ පිපිරීම් නඩුවෙන් වරදකරු බවට තීරණය කොට එල් . ටී . ටී . ඊ . නායකයාට මහාධිකරණය 2002 ඔක්තෝබර් මස 31 වෙනි දින පැනවූ අවුරුදු 200 ක සිර දඬුවම ක්‍රියාත්මක කිරීම සඳහා ප්‍රභාකරන් අත්අඩංගුවට ගැනීම සඳහා වගඋත්තරකරුවන්ට නියෝග පනවන ලෙසය .
පේරාදෙණිය විශ්වවිද්‍යාල ඉංජිනේරු පීඨයේ අවසන් වසර පරීක්ෂණයේ ප්‍රතිඵල නිකුත් කිරීම වාරණය කරන නියෝගයක් පසුගිය අඟහරුවාදා අභියාචනාධිකරණය එම විශ්ව විද්‍යාලයට පැනවීය .
හයිටි ඛේදවාචකයෙන් ඇමරිකාවට තව ප්‍රශ්නයක් .
සරත් කුරේ .
හයිටි දේශය අත හැර පලා යාමට එරට ජනාධිපති ජීන් බර්ට්රන්ඩ් ඇරිස්ටයිඩ් පෙළැඹවූ ප්‍රචණ්ඩ දේශපාලන අර්බුදය එම කරිබියන් ජනතාවට අප්‍රමාණ වද වේදනා ගෙන දුන් ඛේදවාචකයක් වී නම් , ලොව එකම සුපිරි බලවතා වන ඇමරිකා එක්සත් ජනපදයට එය තවත් අර්බුදයක් වෙමින් ඇති සේය .
ඇමරිකාවේ සිවිල් අයිතිවාසිකම් ව්‍යාපාරයේ ප්‍රකට සහ ගරුතර නායකයෙකු වන ජැකී ජැක්සන් ගිය බදාදා කීවේ හයිටියේ ජනතාව මහපාරේ ගිනි අවිත් , මහ මුහුදේ ජල රකුසාත් අතර කොටු වී සිටින බවය .
රට තුළ ලියලමින් ඇති ප්‍රචණ්ඩත්වයෙන් දැවෙන ආරාජිකත්වයත් , රටෙන් පනිමින් මුහුදු මාර්ගය ඔස්සේ ඇමරිකාවට නීති විරෝධිව පැන යාමට වළිකන හයිටි සරණාගතයන්ගේ දුක්මුසු ඉරණමත් පිළිබඳ නිවුන් විනාශයේ ස්වභාවය එම ප්‍රකාශයෙන් නිරූපිතය .
මේ අතර , ගිය බ්‍රහස්පතින්දා හයිටි දේශය පුරා ප්‍රකාශයට පත් කරුණු හදිසි අවස්ථාවත් සමඟ එරට දේශපාලන අර්බුදය තව වටයකට පිවිසියේය .
ජනාධිපතිවරයා රටෙන් පිට වී ගොස් අදට සතියක් වන නමුදු , අර්බුදය නව වටයකට එළැඹ ඇති බවක් මිස අවසන් වන බවක් පෙනෙන්නට නැත .
මුළු රටම හදිසි අවස්ථා නීතිය යටතට පත් කිරීමේ තීරණය ගත් ගිය බ්‍රහස්පතින්දා වන විටත් අගමැතිවරයා ලෙස රාජකාරි කෙළේ ඉවොන් නෙප්චූන්ය .
හදිසියේම හයිටි අගනුවර වන පෝට් ඕ ප්‍රින්ස්හිදී මාධ්‍ය සාකච්ඡාවක් කැඳවූ නෙප්චූන් මේ බව නිවේදනය කළේ , ඇරිස්ටයිඩ් විරෝධී කැරලිකරුවන්ගේ ගර්ජන තර්ජන මධ්‍යයේ තවමත් තනතුරේ රැඳී සිටින ඇරිස්ටයිඩ් අනුගාමිකයා ලෙසය .
රට තුළ සන්සුන් බව ඇති කිරීමට හදිසි නීතිය නැතිව බැරි වී ඇතැයි කී හෙතෙම , " නීති විරෝධී කොටස් අගනුවර පුරා භීෂණය වපුරමින් ඇතැයි " චෝදනා කෙළේ , ඇරිස්ටයිඩ් පන්නා දැමීමට මුල් වූ කැරලිකරුවන් දෙස ඇඟිල්ල දිගු කරමිනි .
අගමැති වහා අත්අඩංගුවට ගත යුතු බව ඇරිස්ටයිඩ් විරෝධී කැරලිකරුවෝ කියා සිටිති .
අලුත් අගමැතිවරයකු පත් කළ විගස තමා ඉල්ලා අස් වන බව අගමැතිවරයා කියා සිටී .
අන්තර්වාර රාජ්‍ය නායකයා ලෙස වැඩ බාර ගත් අග්‍රවිනිශ්චයකාර බොනිෆස් ඇලෙක්සැන්ඩර් කියන්නේ තමා හයිටියේ සකල ජනතාවගේ රාජ්‍ය නායකයා බවය .
මත්ද්‍රව්‍ය විරෝධී වැටලීම් වලදී ඇමරිකන් නිලධාරීන් සමඟ සේවය කර පළපුරුද්දක් ඇති ලියොන්ස් එල්ස් නව පොලිස්පතිවරයා ලෙස පත් කිරීම , අන්තර්වාර ජනාධිපතිවරයාගේ මුල් රාජකාරියක් විය .
ඇරිස්ටයිඩ් විරෝධී කරලි කණ්ඩායම් වල ඇතැම් සමාජිකයන් සහ ඇරිස්ටයිඩ්ට පක්ෂපාත කණ්ඩායම් අතර දිග ඇදෙන වීදි සටන් සහ මහා පරිමාණ කොල්ලකෑම් ද නවතා , අභ්‍යන්තර ආරක්ෂාව සැලසීම නව පොලිස්පතිවරයාගේ කාර්යයක් වුවද , ඔහුගේ අපක්ෂපාතිත්වය ගැන ජනතාවට එතරම් විශ්වාසයක් ඇති බවක් නොපෙනේ .
විරුද්ධවාදී දෙපාර්ශ්වයම අවි බිම තැබිය යුතු බවට වැඩ බලන ජනාධිපතිවරයා කළ අයාචනයට දෙපක්ෂයෙන් ලැබෙන ප්‍රතිචාරය මත සිවිල් යුද්ධයක් වළක්වා ගැනීමේ හැකියාව රඳා පවතින අතර , දැනටමත් සීමිත ප්‍රමාණයකින් රටට ගොඩබැස ඇති ඇමරිකන් හමුදා වල ශක්තිය ගැන සැකයක් නොතිබිය හැකි වුවද , ඉරාකය සහ ඇෆ්ගනිස්තානය වැනි තැන් වල මේ වන විට " එරී " සිටින ඇමරිකාව තම අත පෙවීම අත පුච්චා ගැනීමක තත්ත්වයට පත් වීම වළකා ගැනීම ගැනද කල්පනා කරනු ඇත .
අනෙක් අතට හයිටිය ඇමරිකන් වැයික්කියේ පිහිටා ඇතත් , එය ප්‍රංසයේ පැරැණි විජිතයක් බවත් සැලකිල්ලට ගත යුතුව තිබේ .
මේ අනුව , ඇමරිකන් මැරයින් භටයන්ගේ ප්‍රමුඛතාව හිමි වනු ඇත්තේ , රට තුළ ඇමරිකානුන්ගේ ජීවිත සහ දේපොළ ආරක්ෂා කිරීමත් , මුහුදු ප්‍රවේශ ඔස්සේ හයිටි සරණාගතයන් විශාල වශයෙන් ඇමරිකාවට ඇදී යාම වැලැක්වීමත් උදෙසා බව සැලකිය හැකිය .
තම අණසක පවත්වා ගැනීමේ හැකියාව සහතික වේ නම් , එක්සත් ජාතීන්ගේ අධිකාරය ඇතිව ප්‍රංශ සහ කැනඩා භටයන්ද ඇතුළුව එහි සිටින බහුජාතික හමුදාවට සාම සාධක කාර්යභාරය පැවරීම ගැන ඇමරිකාව අකමැති නැත .
නාට්‍යය කියා වෙළෙඳ දැන්වීම් විකිණීම .
අද සෑම තන්හිදීම , සෑම මාධ්‍ය ක්ෂේත්‍රයකදීම මහජනතාව , ප්‍රේක්ෂකයා එසේත් නැත්නම් රසිකයා සූරාගෙන කෑම , රැවටීම හා මුලා කිරීම දක්නට ඇත .
මේ තත්ත්වය අද වඩාත් බරපතළ ලෙස පෙනෙන්නට ඇත්තේ විද්‍යුත් මාධ්‍ය ක්ෂේත්‍රයේය .
ප්‍රවෘත්ති ප්‍රකාශය ළංවන විට එක් වෙළෙඳ දැන්වීමකි .
ප්‍රවෘත්ති දැන් ප්‍රචාරය වන බැව් පවසා තවත් වෙළෙඳ දැන්වීමකි .
ඉන්පසු වෙලාව සඳහන් කර බිස්කට් එකක රූපයකි .
ඉන්පසු පළමු සිරස්තලයට තවත් අනුග්‍රාහකයකුගේ වෙළෙඳ දැන්වීමකි .
මෙය නරඹන්නා එසේත් නැත්නම් ප්‍රේක්ෂකයා රසිකයා හෝ පාඨකයා සහමුලින්ම ගොනාට ඇන්දවීමකි .
පැය 1 / 2කට සීමා වන ටෙලිනාට්‍ය රැසක් අද තිබේ .
මේවා 8 . 30ට ඇරඹිය යුතු වුවත් පෙන්වන්නේ 8 . 40 - 8 . 45ටය . වෙලාවට පෙන්නන්නේ වෙළෙඳ දැන්වීම්ය .
දෙමව්පියන්ට දරුවන්ට එකට සිට බැලිය නොහැකි දහජරා වෙළෙඳ දැන්වීම් රැසක් ඇත .
ඉන්පසු විනාඩි 2 - 3 ක් අතර ටෙලිනාට්‍ය කියන විගඩම පෙන්නයි .
නැවතත් දිගටම වෙළෙඳ දැන්වීම් ය .
ඉන්පසු නැවතත් අර විගඩම පටන් ගනී .
දැන් බල බලා සිටි අයට නාට්‍යයේ මුල මැද අග මතක නැත .
නැවතත් වෙළෙඳ දැන්වීම් . ඊළඟට විනාඩියකින් මතු සම්බන්ධයි .
එසේත් නැත්නම් ලබන සතියේ හමුවෙමු .
මේ නිසා වෙළෙඳ දැන්වීම් නමැති රැවටීම සීමාසහිතව පෙන්වන ලෙසත් , නාට්‍යයක් විකාශනය කරන්නේ නම් එහි වින්දනයට බාධා වන පරිදි වෙළෙඳ දැන්වීම් ප්‍රදර්ශනය නොකරන ලෙසත් ප්‍රෙක්ෂකයාට වෙළෙඳ දැන්වීම් විකිණීමේ න්‍යාය සංශෝධනය කර ගන්නා ලෙසත් අපි බලධාරින්ගෙන් ඉල්ලමු .
දඹේගොඩ ජිනදාස . වැල්ලවාය . ගම්බද පාසල් බේරා දෙන්න .
මාතර පාතේගම දෙව්සිරිගම වල්පිට පාසල පසුගිය වසරේ වැසී ගියේය .
මෙම පාසල පමණක් නොව තවත් බොහෝ ගම්බද පාසල් වල ළමයින් සංඛ්‍යාව එන්න එන්නම අඩු වී යමින් ඒවාද වැසී යන තත්ත්වයක් දකින්නට අසන්නට ලැබේ .
ඊට හේතුව වී තිබෙන්නේ නාගරිකව ප්‍රසිද්ධියක් ඇති හොඳ ' සුපිරි ' පාසල් සොය සොයා දෙමව්පියන් ණය තුරුස් වී හෝ තම ළමයින් ගමේ පාසලෙන් අස් කර ගෙන ප්‍රසිද්ධ නාගරික පාසල් වලට ඇතුළත් කර ගැනීම ය .
ගමේ ගුරුවරයාගේ ළමයිනුත් නගරයේ පාසලට යවන විට සෙසු අයද තම ළමයින් කෙසේ හෝ නගරයේ පාසලට ඇතුළත් කර ගනිති .
ප්‍රචාරයත් ප්‍රසිද්ධියත් අනුව මෙසේ කරනවා මිස නගරයේ පාසල් වල ගමේ පාසලේ තරම්වත් හොඳින් ඕනෑකමකින් ඉගැන්වීමක් කෙරෙනවාද යනු සැක සහිත ය .
එසේ හොඳ අධ්‍යාපනයක් එම නාගරික පාසල් වලින් ලැබෙනවා නම් නගරයේ බලන බලන හැම තැනකම අධ්‍යාපන කඩ ( ටියුෂන් පංති ) ජයට පවත්වා ගෙන යන්නේ කෙසේද යනු කල්පනා කර බැලිය යුත්තකි .
ටියුෂන් පංති නොයන ළමයින් විභාග වලින් අසමත් වන්නේ ඇයි .
රජයේ අවධානය මීට යොමු වීම පමා වන්නේ ඇයි ? පුහුණු ගුරුවරු හා උපාධිධාරි ගුරුවරු සෑම ගැමි පාසලකටම පත් කිරීමටත් ගුරු උපදේශකයන්ගේ සේවය විධිමත්ව ලබා දීමටත් පියවර ගැනීම අත්‍යාවශ්‍ය වේ .
ඉතා දුෂ්කර ගැමි පාසල් වල සේවය කිරීම වෙනුවෙන් දුෂ්කර සේවා විශේෂ දීමනාවක් ගෙවීමට සලකා බැලීම ද යෝග්‍ය වේ .
එවිට ආර්ථික පීඩනයෙන් දුක් විඳින ගුරුවරුන් දුෂ්කර ප්‍රදේශයන්හි පාසල් වල සේවය කිරීමට ඉදිරිපත් වනු ඇත .
කෙසේ හෝ සුපිරි පාසල් ගැමි පාසල් යන භේදය නැති කොට සමාන අධ්‍යාපන සේවයක් ඇති නොකළහොත් දෙව්සිරිගම පාසලට අත් ඉරණම සෙසු ගැමි පාසල් වලට ද අත් වීම දෙවියන්ටවත් වැළැක්විය නො හැකි වනු ඇත .
එසේ වූ විට ගුරුවරුන් පිට වරද පටවා අත පිස දමා ගැනීමවත් තම ළමයින් අස් කර ගෙන බොරු පදිංචි සහතික ඉදිරිපත් කරමින් අනේක විධ උප්පරවැට්ටි යොදා සුපිරි පාසල් වලට ඇතුළත් කර ගැනීම ගැන දෙමව්පියන්ට දොස් පැවරීම වත් සුදුසු නැත .
ගල්දෙණියේ සිරිවර්ධන .
සන්නිවේදන පියසට වැරදුන සන්නිවේදනය .
නගර ආශ්‍රිත ප්‍රධාන තැපැල් කාර්යාල සියල්ලකම පාහේ සන්නිවේදන පියස නමින් වෙනම ඒකකයක් විවෘත කෙරේ .
එයින් මහජනයාට පහසු මිලට තම සන්නිවේදන අවශ්‍යතා රැසක් ඉටු කර ගැනීමට පහසුකම් සලසා ඇත .
එය ජනතාවගේ පැත්තෙන් ඉතා වටිනා ක්‍රියා මාර්ගයකි .
මෙම සන්නිවේදන පියසේ නාම පුවරුව තැපැල් කාර්යාල ඉදිරිපිට දක්නට ලැබේ .
එය දකින ජනතාවට මෙය කුමක් සඳහා ඉදි කර ඇත්දැයි ගැටලුවක් පැන නැඟීමට ඉඩ ඇත .
මන්ද එම නාම පුවරුවේ සන්නිවේදන යන්න වැරැදියට දක්වා ඇත .
එහි ' සන්නිවේදන ' වෙනුවට ' සංනිවේදන ' යනුවෙන් අඩංගු වේ .
මෑතකදී ජනසන්නිවේදන ඇමතිතුමන් අතින් මෙවැනි පුවරුවක් විවෘත වන අයුරු රූපවාහිනියේ දක්නට ලැබිණි .
නමුත් එහිද එම වරද ඒ අයුරින්ම දක්නට ලැබිණි .
එම ඒකකයෙන් ඉටු වන මෙහෙය අප අගය කළ යුතු අතර වගකිය යුතු ආයතනයක් වශයෙන් මෙහි නාම පුවරුව නිවැරැදි කරන්නේ නම් ඉතා වටී .
මේ සඳහා බලධාරින්ගේ ඇස් කන් යොමු වනු ඇතැයි අපි අපේක්ෂා කරමු .
එල් . ඩබ්ලිව් . සාරංගා ලියනවඩුගේ රත්නපුර දඹදිව වන්දනාව යනු බුද්ධගයාව හා බරණැස පමණක් නොවේ .
බෞද්ධයකු විසින් දැක පහන් සංවේග උපදවා ගත යුතු ස්ථාන හතරක් පිළිබඳව බුදුරජාණන් වහන්සේ දීඝ නිකායේ මහා වග්ගයේ " මහා පරිනිබ්බාන සුත්තත්ත " යනුවෙන් නම් කෙරී ඇති සූත්‍ර ධර්මයෙහි සඳහන් කොට ඇත .
එම සූත්‍රයෙන් උපුටා ගත් කොටසක පරිවර්තනයක් පහත දැක්වේ .
" මෙතැනදී තථාගතයාණන් උපන්නෝය .
මෙතැනදී තථාගතයාණන් සම්මා සම්බෝධියට පත්වූවෝය .
මෙතැනදී තථාගතයාණෝ ධර්ම චක්‍රය පැවැත්වූහ .
මෙතැනදී තථාගතයාණෝ අනුපාදිසේස පරිනිර්වාණයට පත් වූහ .
යයි සැදැහැවත් භික්ෂු භික්ෂුණී හු , උපාසක උපාසිකාවෝ පැමිණෙන්නෝ ය .
යමෙක් චෛත්‍ය වන්දනාවේ යෙදෙමින් ප්‍රසන්න සිතින් යුතුව කාලක්‍රියා කරන්නේ ද , සියලු දෙනා කය මිදී මරණින් මතු සුගතියෙහි උපදින්නෝ ය .
" එසේ හෙයින් , අපගේ බෞද්ධ උපාසක උපාසිකාවන්ගේ පරම අධිෂ්ඨානය වන්නේ , ජීවිතයේ කවදා හෝ දිනයක දඹදිව වන්දනා කොට බුදුරජාණන් වහන්සේගේ ජීවිතය හා වැදගත් වූ එම ස්ථාන දැක වැඳ පුදාගෙන බුද්ධාලම්බන ප්‍රීතියෙන් යුතුව , තමා මහත් වූ පුණ්‍යකර්ම රාශියක් කර ගත්තේ ය යන සිතුවිල්ලෙන් සිත පහන් කර ශ්‍රද්ධාව උපදවා ගැනීම ය .
ඔවුන් මෙම වන්දනා ගමන සඳහා අවශ්‍ය මුදල් එකතු කරන්නේ බොහෝ දුෂ්කරතා මධ්‍යයේ ටිකෙන් ටික වුවද මහත් ශ්‍රද්ධාවකිනි .
සෑම දෙයක්ම වානිජකරණයට භාජනය වීමේ ප්‍රතිඵලය අද බෞද්ධ ධර්මයට ද ලක් වී ඇත .
74 % පමණ බෞද්ධයන් ජීවත්ව සිටින රටක දඹදිව වන්දනාව පවා අද වෙළඳාමක් බවට පත් කරගෙන ඇත .
දඹදිව වන්දනාව යනුවෙන් අර්ථ කථනය වන්නේ සිද්ධාර්ථ කුමාරෝප්පත්තිය , නේපාලය ( ලුම්බිණිය ) සම්බුද්ධත්වයට පත්වීම ( ගයාව ) , දම්සක් සූත්‍ර දේශනාව පැවැත්වීම ( බරණැස ) හා පරිනිර්වාණය සිදු වූ ( කුසිනාරාව ) යන ස්ථාන හතර ප්‍රධාන කොටගෙන කෙරෙන වන්දනාව විනා , ඇතැම් දඹදිව වන්දනා චාරිකා මෙහෙයවන්නන් දක්වන පරිදි , බුද්ධගයාව හා බරණැස වැඳීම සහ ගංගානම් ගඟේ බෝට්ටු චාරිකාවක පමණක් නොවන බව අවධාරණය කළ යුතුය .
මෙය ශ්‍රී බුද්ධ දේශනාවට ද පටහැනිය .
දඹදිව වන්දනා චාරිකා මෙහෙයවන පිළිගත් ආයතන පවා , මුදල් ඉපයීම පරමාර්ථ කොට ගෙන , බෞද්ධයා විසින් දැක වැඳ පුදාගෙන පහන් සංවේගය ඇති කර ගත යුතු පූජනීය ස්ථාන නියමාකාරයෙන් නොපෙන්වා , ඒවාට නව අරුත් දීම බලවත් කනගාටුවට කරුණකි .
මේ අනුව , කලක් යන විට දඹදිව වන්දනාව ගංගානම් ගඟේ බෝට්ටු පැදීමට පමණක් සීමා වේද යන්න සැක සහිතය .
බෞද්ධයා මේ ප්‍රචාරණ පිළිබඳව විමර්ශන බුද්ධියෙන් බැලිය යුතුය .
යොදවන මුදලින් බලාපොරොත්තු වන ආකාරයේ ප්‍රතිඵල ලැබේ ද යන්න ද විමර්ශනයට ලක් කළ යුත්තකි .
බෞද්ධයාගේ ශ්‍රද්ධාව ගසා කෑමට ලක් කොට වැඳ පුදා ගත යුතු ස්ථාන අඩුකිරීමෙන් , එම ස්ථාන පිළිබඳ පැහැදිලි විස්තර නොකිරීමෙන් හා අඩු මුදලකින් දඹදිව වන්දනා කරවන බව පවසමින් , බුද්ධගයාව හා බරණැස පමණක් වන්දනා කරවා , එය දඹදිව වන්දනාව යයි දැක්වීම පිළිගත් ආයතන වලට සුදුසු නොවේ .
මේවා බුද්ධ ධර්මයේ එන වංචනික ධර්ම විනා අන් කවරක් ද? දෙහිවල , ගල්වල පාරේ , සනත් පී . වීරසේකර . ත්‍රී රෝද වලට මීටර් සවි කරන්න .
ශ්‍රී ලංකාව පුරා නගරයක් නගරයක් පාසා , ගමක් , මං මාවතක් , වීදියක් , හන්දියක් යන මේ සෑම තැනකම ත්‍රී රෝද රථ ගාල් කර තිබේ .
මෙම රථ පදවන ඇතැමුන්ට රියදුරු බලපත්‍ර පවා නැත .
මෙම රථ පදවන්නන්ට වයස් ප්‍රමාණයක් නොමැත .
නිසි පුහුණුවක් නොමැතිව පැදවීම නිසා නීතිරීති මහාමාර්ගයේ අනුගමනය නොකිරීම නිසා අනතුරු ද සිදු වේ .
ජනතාවගේ ගමන්බිමන් පහසුවෙන් කර ගත හැකි රථයක් ලෙස ත්‍රී රෝද රථය හඳුන්වා ඇත .
ඕනෑම ස්ථානයක දී පහසුවෙන් ඉක්මනින් මෙම රථයක් සොයා ගත හැකි බැවින් වැඩි වශයෙන් ජනතාවගේ පාවිච්චියට යොදා ගැනේ .
මෙම රථ වල ගමන් කරන මගීන්ට විවිධාකාර දුක්ගැහැට වලට මුහුණ පෑමට සිදුව ඇත .
අනතුරු පමණක් නොව ඒ අධික ලෙස මුදල් වැය කිරීමට ද සිදුව තිබේ .
මුදල් අය කිරීමේදී කිසිදු සාධාරණත්වයක් නොමැත .
නොදන්නා ප්‍රදේශයකට ගොස් යම් තැනකට යෑමට ත්‍රී රෝද රථයක් කුලියට ගෙන ගමන ගොස් ගණන ඇසුව විට සාමාන්‍ය ගණනට වඩා දෙගුණයක් අය කිරීමට ඇතැම් රියැදුරෝ පෙළඹි සිටිති .
හදිසි අවස්ථාවකට මෙම රථ වලින් ගමන් ගිය විටදී ද අය කරන්නේ එවැනිම මුදලකි .
රාත්‍රි කාලයට ගමන් යෑමේදී ද අය කරන්නේ ද එවැනි අධික මුදලකි .
පුද්ගලයාගේ ස්වරූපය දෙස බලා අය කරන්නෝද සිටිති .
මේ අය කිරීම් කිසිදු සාධාරණත්වයක් නැත .
ඒ පිළිබඳ ප්‍රශ්න කිරීමට ඉදිරිපත් වන අයට තර්ජනාත්මක පිළිතුරු ලැබේ .
අසරණ ජනතාවගෙන් මෙවැනි සහාසික ලෙස මුදල් අය කරන ත්‍රී රෝද රථ හිමියන්ගෙන් ජනතාව බේරා ගැනීමට රජයේ වැඩපිළිවෙළක් ක්‍රියාත්මක විය යුතුය .
එය සමස්ත ජනතාව වෙනුවෙන් කරන විශාල යහපතකි .
සහනයකි .
මේ සඳහා නිසියාකාර වැඩ පිළිවෙළක් මෝටර් රථ දෙපාර්තමේන්තුව විසින් හෝ ඒ ඒ ප්‍රාදේශීය සභා වලින් හෝ ක්‍රියාවට නැන්විය යුතුයි .
කිලෝමීටරයක් ගමන් කිරීමට සාධාරණ මිලක් නියම කළ යුතුයි .
සෑම කුලී ත්‍රී රෝද රථයක් සඳහා මීටරයක් සවි කිරීමට පියවර ගත යුතුය .
එසේ නොකරන ත්‍රී රෝද රථ හිමියන්ට විරුද්ධව නීති ක්‍රියාත්මක කළ යුතුය .
මේ පිළිබඳව අවධානය යොමු කරන ලෙස රජයේ වගකිව යුතු නිලධාරීන්ට සිහිපත් කරමි .
ශාස්ත්‍රපති පූජ්‍ය දෑරංගල මංගල හිමි .
ගා / විද්‍යාරාජ ජාතික පාසල .
පෝස්ටර් වලින් නගර බේරා ගත නොහැකි ද ? රජයේ හා රාජ්‍ය සංස්ථා ගොඩනැගිලි , තාප්ප ආදියෙහි කුමන වර්ගයක හෝ දැන්වීම් , පෝස්ටර් හෝ වෙළෙඳ දැන්වීම් ආදිය තහනම් කරමින් නීතියක් සම්මත කළ නොහැකි ද ? මේ සඳහා පෞද්ගලික ගොඩනැගිලි , ඉඩම් මුදල් ගෙවා හෝ නොගෙවා හිමිකරුවන් ගේ අවසරය ඇතුව යොදා ගත හැකි නොවේ ද ? දේශපාලන පෝස්ටර් , වෙළෙඳ දැන්වීම් , ටියුෂන් පන්ති පෝස්ටර් , ඉඩම් වෙන්දේසි , නාට්‍ය චිත්‍රපටි මෙකී නොකී පෝස්ටර් වලින් විකෘත වී ඇති අපේ නගර වලින් විදහා දැක්වෙන්නේ සමාජයේ පිරිහී ඇති විනය යැයි මට නම් හැඟේ .
මේ සම්බන්ධයෙන් රජය හෝ එසේ නොමැති නම් , ප්‍රාදේශීය සභා මට්ටමින් හෝ පියවර ගෙන , ඒ ඒ නගර වල පිරිසිදුකම , අලංකාරය පවත්වාගෙන යාමට කටයුතු කළ යුතුය .
දිවයිනේ අලංකාරම , පිරිසිදුම නගරය තෝරා , එම නගරය අයිති ප්‍රාදේශීය සභාවට යම් වටිනා තෑග්ගක් පිරිනැමීමත් , අපිරිසිදුම , එමෙන්ම අවලක්ෂණ නගරය අයත් ප්‍රාදේශීය සභාවට දඩ මුදලක් නියම කිරීමත් සුදුසු යයි මගේ පෞද්ගලික හැඟීමයි .
එසේ නැති නම් එසේ හොඳම නගරයට , එම නගරයට ඒ අවස්ථාවේ නොමැති යම් පහසුකමක් ලබා දී ධෛර්ර්යමත් කළ හැකිය .
ආර් . ජයසිංහ .
රෝහල් හංදිය .
ගම්පහ .
බිත්තර සංරක්ෂණය .
අභ්‍යන්තර සංරක්ෂණ වැඩ පිළිවෙළ යටතේ කැස්බෑවන් හා බිත්තර ස්වභාවික පරිසරය තුළම ආරක්ෂා කෙරේ .
කැස්බෑවන් තෝරා ගත් ස්ථානයක බිත්තර දැමීමෙන් පසු ඒ ස්ථානවලටදී ම බිත්තර මෝරා පැටවුන් සාගරයට යන තෙක් රැකවරණය ලබා දෙති .
ප්‍රජාමූල කැස්බෑ සංරක්ෂණය හා සංචාරක ප්‍රවර්ධන වැඩ සටහන යටතේ කොස්ගොඩ මුහුදු තීරයේ ක්‍රියාත්මක කෙරෙන අභ්‍යන්තර සංරක්ෂණ වැඩ පිළිවෙළට ප්‍රදේශයේ තරුණ පිරිස් වල සහභාගිත්වය ලබාගෙන ඇත .
කැස්බෑ බිත්තර රැස් කිරීම වෙනුවට කැස්බෑවන් බිත්තර දැමූ ස්ථාන ආරක්ෂා කෙරේ .
මෙම ව්‍යාපෘතිය එක්සත් ජාතීන්ගේ සංවර්ධන වැඩසටහන යටතේ ක්‍රියාත්මක කෙරෙන්නකි .
සටහන හා ඡායාරූප .
අම්බලන්ගොඩ නෙල්සන් කොඩිතුවක්කු ,
ගාල්ල දිසා අතිරේක .
එදා වේල හොයා ගන්නවත් .
– 2 වැනි කොටස දේශපාලනඥයන්ද මේ සුඛෝපභෝගි වාහන මහජන මුදල් නාස්ති කර ලබා ගැනීමට ගිජු විය .
වර්ධනය වන ධනවත් ප්‍රභූ ස්ථරයේ අවශ්‍යතා ඉටු කිරීම සඳහා නවීන පහසුකම් වලින් යුත් , ආරෝග්‍යශාලා බිහි වන්නට වූ අතර , ඉංග්‍රීසි භාෂාවෙන් උගන් වන ජාත්‍යන්තර පාසල් ද හතු පිපෙන්නාක් සේ කොළඹ හා අවට බිහි වන්නට විය .
දේශපාලන බලයට පත් පිරිස් ද මේ සියලු දේ ලබා ගැනීම සඳහා පෙළඹුණු අතර , ඔවුන් සහ ඔවුන් වටා සිටි ඉහළ නිලධාරීන් හා සහචරයන්ද තම නායකයන් අනුගමනය කරමින් හැකි සෑම අයුරකින්ම මුදල් හම්බ කර ගැනීමට යොමු විය .
මේවා බොහෝ විට මහජන මුදල් කොල්ල කෑම මගින් සිදු වූ අතර , රාජ්‍ය ආයතන හරහා ද ඒවා ලබා ගැනීමට ඔවුන් පෙළඹුණි .
මෙවැනි පසුබිමක් තුළ , තමා බලයට පත් කළ අසරණයන් වෙනුවෙන් ප්‍රතිපත්ති සකස් කිරීම පසෙක තබා , බලය ලබා ගැනීම හා රැක ගැනීම සඳහා ගත හැකි ක්‍රියාමාර්ග සොයා බැලීම කෙරෙහි ඔවුන් යොමු විය .
ඡන්ද කොල්ලකෑම් , ඡන්ද ව්‍යාපාරයට මුදල් දෙන කූට ව්‍යාපාරිකයන්ට මුදල් හම්බ කර ගැනීමට ඉඩ සලසා දීම , තම පාක්ෂිකයන්ට දේශපාලන සහයෝගය මත රාජ්‍ය සම්පත් උපයෝගී කරගෙන සුළු සුළු සහන සැලසීම ආදිය ඔවුන්ගේ දේශපාලනයේ ප්‍රධාන අංග බවට පත් විය .
වරප්‍රසාද වලට පෙළඹීම ඒ අනුව , සාමාන්‍ය ජනතාව තම ප්‍රශ්න වලට පොදු හා ස්ථිර සාර විසඳුම් සොයා බලා පියවර ගැනීමට තම ඡන්ද බලයෙන් පාර්ලිමේන්තුවට පත් කළ පිරිස් රටේ ප්‍රභූ ව්‍යාපාරික කොටස් ජීවත් වන ආකාරයට තමන්ට ද ජීවත් වීම සඳහා අවශ්‍ය කරන මුදල් උපයා ගැනීමටත් , වරප්‍රසාද ලබා ගැනීමටත් , පෙළඹීම නිසා , සාමාන්‍ය ජනතාවගේ බලාපොරොත්තුව සිහිනයක් බවට පත් විය .
එපමණක් නොව , තම වරප්‍රසාද හා බලය රැක ගැනීම බොහෝ දේශපාලනඥයන්ගේ ප්‍රධාන පරමාර්ථය වීම නිසා ඔවුන්ගේ දේශපාලන සදාචාරය ද දැඩි පරිහානියකට පත් විය .
ඉහත සඳහන් වර්ධනයන් දෙස උපේක්ෂා සහගතව බලන විට පෙනෙන සත්‍ය නම් , දේශපාලකයන්ට රටේ සමාජය හා ජනතාව මුහුණ දෙන ප්‍රධාන ප්‍රශ්න වලට ප්‍රමාණවත් පොදු විසඳුම් ලබා දීම සඳහා ක්‍රම සහ විධි සොයන්නට එතරම් අවශ්‍යතාවයක් නැති බවයි .
එනම් , සෞඛ්‍ය , ප්‍රවාහනය , අධ්‍යාපනය , නිවාස , රැකියා ආදී ක්ෂේත්‍ර වල ප්‍රවර්ධනය සඳහා රාජ්‍ය හා පෞද්ගලික අංශයන්ගේ සහභාගිත්වයෙන් ප්‍රතිපත්තිමය පදනමක් මත ප්‍රමාණවත් පියවර ගන්නේ නම් , මහජනතාවට තමා උපයන වැටුපින් සාධාරණ හා තෘප්තිමත් ලෙස ජීවත් වීම සඳහා අවශ්‍ය කරන තත්ත්වයන් රටේ නිර්මාණය වන්නට බොහෝ දුරට ඉඩ තිබුණි .
එවැනි වැඩ පිළිවෙළක් නොමැති පරිසරයක , වෙළෙඳපොළ මත සියලු දේ තීරණය වන්නට වූ නිසා , සෑම කෙනෙක්ම වාගේ අකටයුතුකම් වලට තල්ලු වීමක් සිදු විය .
සදාචාරයක අවශ්‍යතාව මෙතෙක් විස්තර කළ කරුණු වලට අනුව , අද අප මුහුණ දී සිටින වියවුල් සහගත , සාපරාධී හා අමානුෂික පරිසරයෙන් මිදී ශීලාචාර , සාමකාමී හා සාධාරණ සමාජ ආර්ථික පරිසරයක් නිර්මාණය කර ගැනීම සඳහා මෙරට දේශපාලනය කෙසේ හෝ සමාජ ප්‍රජාතන්ත්‍රවාදී හා ශීලාචාර රාමුවක් තුළට ගෙන ඒම අත්‍යාවශ්‍ය වේ .
මෙම අවශ්‍යතාවයට අනුව කටයුතු කිරීමට මේ දක්වා පත් වුණු රජයන් ප්‍රතික්ෂේප කළ අතර , මෙම මැතිවරණයෙන් පසුවවත් මෙරට දේශපාලනය තුළ මෙම නව ප්‍රවණතාව ඇති කර ගැනීමට අසමත් වුවහොත් , මෙරට ජීවත් වන ජනතාවගෙන් අති බහුතරය බොහෝ කලක් යනතුරු ඔවුන් අද සිටින සෝචනීය තත්ත්වයෙන් මුදා ගැනීම සිහිනයක් වනු ඇත .
මෙරට අද දවසේ ක්‍රියාකාරී දේශපාලනයේ යෙදෙන සැලකිය යුතු පිරිසක් මෙම යථාර්ථය තේරුම් ගෙන , අවශ්‍ය කරන ප්‍රතිසංස්කරණ ගෙන ඒමට ක්‍රියා කරනු ඇතැයි යන්න අති බහුතරයක් ඡන්ද දායකයන්ගේ අභිලාෂය වන බව සඳහන් කළ හැකි ය .
මේ සඳහා දේශපාලනය තුළ මතවාදිමය වෙනසක් මෙන්ම දේශපාලන සදාචාරයේ ද වෙනසක් අත්‍යාවශ්‍ය වේ .
දේශපාලනඥයින් ව්‍යාපාරිකයන් සමග එකතු වී , ඔවුන්ගේ මතවාදයට හා ජීවන ශෛලියට අනුව කටයුතු කිරීමටත් , ජීවත් වීමටත් , රටේ අනාගතය පිළිබඳ තීරණ ගැනීම ව්‍යාපාරිකයන්ට භාර දීමටත් තව දුරටත් ක්‍රියා කළහොත් , ඉහත සඳහන් වූ ප්‍රතිසංස්කරණ ගෙන ඒමක් ඔවුන්ගෙන් සිදු විය නොහැකි ය .
ව්‍යාපාරිකයන්ද මෙරට අනෙක් පුරවැසියන් හා සමාන තත්ත්වයකින් සලකමින් ඔවුන්ගේ ද ක්‍රියාකාරකම් , මේ රටේ පොදු සමාජ අභිවෘද්ධිය සඳහා මෙහෙයවිය හැකි සමාජ රෙගුලාසිමය රාමුවක් නිර්මාණ කොට , සමාජ හා ආර්ථික කටයුතු ඒ රාමුව තුළ ක්‍රියාත්මක කිරීම සඳහා පියවර ගැනීම අද දවසේ ඇති ප්‍රධානම දේශපාලන වගකීම වේ .
රටේ පොදු ජනතාව වෙනුවෙන් , ඔවුන්ගේ ජීවිත වලට බලපාන තීරණ ගැනීමේ වගකීම් කෑදර ව්‍යාපාරිකයන්ට භාර දීමට මෙතෙක් බොහෝ දේශපාලනඥයන් කළාක් මෙන් කටයුතු කිරීමට ප්‍රගතිශීලි හා සමාජ සංවේදී දේශපාලනඥයින් නොපෙළඹෙනු ඇතැයි යන්න අති බහුතරයක් පුරවැසියන්ගේ බලාපොරොත්තුව වන බවට සැකයක් නැත .
ඔවුන්ට අවශ්‍ය කරන්නේ , ධනය ඒකරාශි කිරීම ප්‍රධාන පරමාර්ථය කර ගත් ව්‍යාපාරිකයන්ගේ ඇඟිලි අතරින් හැළෙන පාසල් ශිෂ්‍යත්ව වැනි සුළු සුළු සහන නොව තමන් පත් කර ගන්නා රජයක් ගොඩ නගන තමන්ගේ අවශ්‍යතා සාධාරණ හා ක්‍රමානුකූල පදනමක් මත සංතර්පනය කළ හැකි සමාජ ප්‍රතිපත්ති හා සමාජ යටිතල පහසුකම් වේ .
ව්‍යාපාරිකයන්ගේ වගකීම ඒවාට අනුව කටයුතු කිරීම හා දායක වීම වේ .
එය ඔවුන්ගේ සමාජ හා සදාචාරාත්මක වගකීමකි .
පොදු විසඳුමක් නැතිකමින් රටක ජනතාව මුහුණ දෙන පොදු ප්‍රශ්න වලට පෞද්ගලික විසඳුම් නැත .
එම ප්‍රශ්න වලට පොදු විසඳුම් නොසපයා , ඒවා පෞද්ගලිකව විසඳා ගැනීමට ඉඩ හැරීම තුළින් සිදුව ඇති සමාජ ව්‍යසනය අද අප නොයෙක් අයුරින් අත් දකිමින් සිටින නිසා , තවදුරටත් එම තත්ත්වය උග්‍ර වන්නට ඉඩ නොහැර පොදු විසඳුම් සෙවීම සඳහා අප ක්‍රියාත්මක විය යුතුය .
ප්‍රවාහන ප්‍රශ්නයට ප්‍රමාණවත් විසඳුම් සැපයීමට අසමත් වීම නිසා , සිදු වී ඇති පරිසර විනාශය හා සම්පත් නාස්තිය මේ වන විටත් සුළුපටු නොවන බව නොදන්නා කෙනෙක් නැත .
මෙම යථාර්ථය හමුවේ , ඇතැම් ව්‍යාපාරිකයන් මහජනතාවට කියන්නේ ඒ අය වෙළෙඳපොළට ඉදිරිපත් කරන කුඩා මෝටර් රථයක් මිලදී ගෙන පහසුවෙන් තම ගමන් බිමන් යන්න කියාය .
මෙය ' පාන් කන්න බැරිනම් , කේක් කාපියව් ' කීවාට දෙවෙනි නොවේ .
ජීවිතය ගැට ගසා ගන්නට වෙර දරන අසරණ ජනතාවට ව්‍යාපාරිකයන් විසඳුම් දෙන්නේ ඒ ආකාරයට ය .
ඔවුන්ගේ පරිසර හා සමාජ සංවේදී භාවයේ ප්‍රමාණය ද ඒ මගින් ඔවුන් පෙන්වා දෙයි .
එදිනෙදා පුවත්පත් වල අසරණයට පත් රෝගීන්ට ප්‍රතිකාර ලබා ගැනීමට නොහැකිව මහජනතාවට ආයාචනා කරමින් පළ කරන දැන්වීම් , ව්‍යාපාරිකයන් සෞඛ්‍ය සේවය පුළුල් කිරීමට කර ඇති දායකත්වයට සාක්ෂි දරයි .
අද භයානක රෝගයක් වැළඳුණු විට මුදල් නැති අයට ජීවිතයෙන් ඉතා ඉක්මනින් සමු ගැනීමට පහසු කරන ලෙස සෞඛ්‍ය සේවාව ප්‍රතිසංවිධානය කිරීමට දේශපාලන නායකයන් හා ව්‍යාපාරිකයන් සමත්ව ඇත .
ව්‍යාපාරිකයන් සාමාන්‍ය ජනතාවට දෙන පණිවිඩය නම් , තම සෞඛ්‍ය ප්‍රශ්න වලට සියලු විසඳුම් ඔවුන් ළඟ ඇති බවත් , ඒ සඳහා ඒ අය මෙන් සාමාන්‍ය ජනතාවද කෙසේ හෝ මුදල් උපයා ගනිමින් එම සේවා මිලදී ගැනීමේ ශක්තිය ලබා ගත යුතුය යන්නයි .
මේ සඳහා රුපියල් ලක්ෂ ගණන් අවශ්‍ය නිසා , සුළු රැකියාවක් කර එය කළ නොහැකි අතර , ඔවුන් ලොතරැයි , පිටරට රැකියා , සොරකම් , පගා ආදිය මගින් අවශ්‍ය කරන මුදල් සොයා ගත යුතුය .
සෞඛ්‍ය රක්ෂණ , ගිලන් රථ සේවා , ගෘහ සාත්තු සේවය , විදේශ ප්‍රතිකාර , ආදි සියල්ල අද වන විට ව්‍යාපාරික ප්‍රජාව සාමාන්‍ය ජනතාව වෙනුවෙන් සපයා අවසානය .
ඒවා ප්‍රයෝජනයට ගැනීම සඳහා අවශ්‍ය ප්‍රතිපාදන කෙසේ හෝ උපයා ගැනීම සාමාන්‍ය ජනතාවගේ වගකීම වේ .
මේ දක්වා දේශපාලන නායකයන් කළේ මේ ආකාර දක්ෂ ජාතියට ආඩම්බරයක් වන ව්‍යාපාරිකයන්ට ජාතිය වෙනුවෙන්ම සම්මාන පිරිනැමීම වේ .
නොක්ස්ගේ දුටු ගැමි දිවි පෙPUNC .
දෙවන රාජසිංහ ( 1635 - 1687 ) රජු මහනුවර රජකම් කළ කාලය තුළ දහනව වසරක්ම 1650 - 1669 දක්වා උඩරට රාජධානියෙහි සිරකරුවෙකු බවට පත් වූ රොබට් නොක්ස් , මුහුදුබත් වූ නැවක පැමිණි බ්‍රිතාන්‍ය නාවිකයෙකි .
ඒ වන විට රාජසිංහ රජු රවටා ඕලන්ද පෙරදිග සමාගම , පෘතුගීසින් පළවා හැර ශ්‍රී ලංකාවේ මුහුදුබඩ පෙදෙස් වල පාලනය තමන් යටතට ගෙන තිබිණ .
නොක්ස් ඇතුළු තව කීප දෙනෙකු රඳවා සිටියේ සිරකූඩුවක නොවේ .
ඔවුන්ට රාජධානියේ සැරිසැරීමට තරමක නිදහසක් දී තිබිණ .
අවසානයේ දී ඔහු බේරී යාමට සමත් විය .
එංගලන්තයට ගිය පසු ඔහු ශ්‍රී ලංකාව ගැන සිත්ගන්නා සුළු පොතක් ලීවේ , එහි විසූ සාමාන්‍ය මිනිසුන්ගේ දිවි පෙPUNC ගැන රසවත් විස්තර සපයමිනි .
බලාපොරොත්තු විය හැකි පරිදි තමා සිරකරුවෙකු බවට පත් කළ රජතුමා ගැන ඔහු තුළ ගෞරවයක් නොතිබිණි .
මිථ්‍යාලබ්ධිකයන් ලෙස නොක්ස් සැලකූ සිංහලයන් ගැන වුවද ඔහු තුළ කිසි සැලකිල්ලක් නොවීය .
එසේ වුවද යම් යම් අවස්ථාවලදී ඔහු සඳහන් කර ඇති තොරතුරු උඩරට රාජධානියෙහි සිංහලයන් සහ එහි විසූ වෙනත් ආගමික හා වාර්ගික කණ්ඩායම් අතර පැවති සුහද සම්බන්ධතාව කෙබඳු වූවක්දැයි පෙන්වා දෙයි .
" ඔහු කිසි විටෙක ක්‍රිස්තියානි ආගම හිංසාවට ලක් කිරීම හෝ නොරිස්සීම නොකරයි .
එහෙත් මට පෙනී යන පරිදි , එයට ගෞරව සම්මානයෙන් සලකයි .
" තමා දක්වන කරුණු සනාථ කිරීම සඳහා ඔහු එවක සිදු වූ පුවතක් සඳහන් කරයි .
" 1673 නත්තල් දින රාත්‍රියේ රජුගේ ප්‍රියාදර නැගණිය මිය ගියාය .
තමාගේ ශෝකය නිසා ඔහු මුළු ජාතියටම ශෝකී කාලයක් ප්‍රකාශයට පත් කළේය .
සියලු උත්සව සහ විනෝදජනක අවස්ථා නැවතිය යුතු විය .
කිසිම ලෙසකින් සතුටක් , උද්දාමයක් ප්‍රකාශ නොවිය යුතු විය .
රජතුමාගේ රාජධානිය තුළ විසූ ඕලන්දක්කාරයෝ සිය සුපුරුදු සුරාව සමග ප්‍රිය සම්භාෂණ පැවැත්වූහ .
නීතිය කඩ කළ මේ සියලු දෙනාට දැඩි දඬුවම් පමුණුවනු ඇතැයි සියල්ලෝ සිතූහ .
එහෙත් එය ආගමික උත්සවයක් නිසා රජතුමා ඒ ගැන තැකීමක් නොකළේය .
වෙනත් ආගමක් සම්බන්ධ පොදු උත්සව තහනමට ලක් වූ , ක්‍රිස්තියානි පාලනයට යට වූ මුහුදුබඩ පළාත් වල තත්ත්වයට වඩා මෙය හාත්පසින්ම වෙනස් තත්ත්වයක් විය .
අර්සරත්නම්ගේ ආගමික සංහිඳියාව .
" ඉස්ලාම් ආගම හා හින්දු ආගම , බෞද්ධාගම සමග එකට පැවතිණි .
දෙමළ හා මුස්ලිම් ජාතිකයෝ රජුගේ යටත් වැසියන් සෙයින් සිංහලයන් හා සමාන අයිතිවාසිකම් බුක්ති වින්දහ .
රාජ්‍ය සේවයේ ඉහළ තනතුරු වල ඇතැම් මුස්ලිම් හා දෙමළ ජාතිකයෝ සේවය කළහ .
ඔව්හු ඕලන්දක්කාරයන් හා ඉන්දියානු රජවරුන් වෙත යවන වැදගත් දූත මෙහෙයන්හි යොදා ගන්නා ලදහ .
රටෙහි සියලු වාර්ගිකයන් හා ආගමික කොටස් තම නායකත්වය යටතේ එක්සත් කිරීමට හැකි තත්ත්වයක රාජසිංහ සිටි බවක් පෙනී යයි .
එහි ප්‍රතිඵලය වූයේ කිසිම වෙනසක් නැතිව මුළු ජනතාවම ඔහුට සේවය කිරීමයි .
මෙහිදී ඔහු රාජ්‍යත්වය පිළිබඳ බෞද්ධ හා හින්දු පරමාදර්ශ අනුගමනය කර ඇත .
" මහනුවර බෞද්ධ රජවරු , තම ආගමික සිද්ධස්ථාන ගොඩ නගා ගැනීම සඳහා මුස්ලිම් , හින්දු හා ක්‍රිස්තියානි ලබ්ධිකයන්ට ඉඩම් ලබා දුන් බව ප්‍රසිද්ධ කරුණකි .
මේ ආදර්ශය ජනතාවගේ නායකයන් වූ මහා සංඝයා විසින් ද අනුගමනය කරන ලද්දකි .
අස්ගිරි විහාරයට අයත් භික්ෂුහු විහාරයට අයිති ඉඩමක් පල්ලියක් තනා ගැනීම සඳහා මුස්ලිම්වරුන්ට දුන්නාහ .
කාටුපල්ලිය නමින් හැඳින්වෙන මෙම පල්ලිය තවමත් මහනුවර නගරයේ දක්නට ලැබෙයි .
එය එම රාජධානිය තුළ පැවති ආගමික සුහදතාව පිළිබඳ සිහිවටනයකි .
කුරුණෑගල රිදී විහාරය ද වැදගත් උදාහරණයකි .
රිදී විහාරයට අයත් ඉඩම් වල මුස්ලිම් ජාතිකයෝ විසූහ .
ඔව්හු පැටවිලි පංගු හෙවත් ප්‍රවාහන කාර්යය භාරව සිටියහ .
තම සේවය අවශ්‍ය වූ විටෙක ධානය හෝ වෙනත් කිසිවක් ප්‍රවාහනය කරමින් ඔව්හු විහාරයට සේවය කළෝය .
රිදී විහාරයෙහි භික්ෂුහු , ඔවුන්ගේ ගමේ පල්ලියේ තනා ගන්නා ලෙසට මුස්ලිම්වරුන්ට ඉඩමක් දී තිබිණි .
මුස්ලිම්වරුන්ගේ අධ්‍යාත්මික අවශ්‍යතා සපුරා ලීම සඳහා ඉස්ලාම් ආගමික පූජකවරයකුට ද සිය නඩත්තුව සඳහා වෙනත් ඉඩම් කොටසක් දී තිබිණ .
අන් අයටත් ජීවත් වීමට ඉඩ දී තමන් ජීවත් වීම පිළිබඳ මේ සුවිශේෂ ආදර්ශය දුටු බ්‍රිතාන්‍ය රාජ්‍ය සේවා කොමසාරිස් තුමා මෙය ආගම් පිළිබඳ ඉතිහාසයෙහි වෙන කිසි තැනෙක නුදුටු විරූ දෙයක් යැයි ලියා තැබීය .
ඕලන්දක්කාරයෝ ශ්‍රී ලංකාවේ මුහුදුබඩ පෙදෙස් වලට ඇතුළුවීමට රෝමානු කතෝලික පූජකවරුන්ට තහනම් කළ කාලයේ දී , රෝමානු කතෝලික පූජකවරයකු වූ ජෝශප් ද වාස් පියතුමා මහනුවර වාසය කරමින් සිටියේය .
තම පිරිස එක් රැස් කර ගත හැකි ස්ථානයක් සාදා ගැනීමට රජතුමා ඔහුට ඉඩමක් දුන්නේය .
හින්දු මුස්ලිම් අරගල පැවති අසල්වැසි ඉන්දියාවේ හෝ , වෙනත් කිසිවෙකු වෙනුවෙන්වත් නොහළ තරම් ලේ දෙවියන්ගේ නාමයෙන් හෙළු තත්කාලීන යුරෝපයේ තත්ත්වය සමග මෙය සන්සන්දනය කිරීම වටී .
ආගම සම්බන්ධව ඔවුන්ගේ මතය .
" ඔවුන් තම ආගම් පිළිබඳව සහනශීලි ප්‍රතිපත්තියක් අනුගමනය කරන නිසා ඔවුන් අතර වසන අමුත්තන්ගේ ආගම කුමක් වේදැයි යන්න ඔව්හු තැකීමක් නොකරති .
බහු දේවත්වය පිළිබඳ ඔව්හු විශ්වාස කරති .
තමන් නොදන්නා දෙවියන් වැඩ වසන බව ඔව්හු අදහති .
ඒ නිසා සියලු ජාතීන්ට , කිසිම විරෝධයක් පෑමක් හෝ උපහාසයට ලක් කිරීමක් හෝ නොලැබ , තම තමන්ගේ ආගම් පිළිබඳ සියලු උත්සව ඕනෑම ආකාරයකින් පැවැත්වීමට හා ආස්වාදනය කිරීමට පූර්ණ නිදහසක් තිබිය යුතු බව අදහති .
මලබාර්වරුන් සහ උතුරේ මුහුද ආසන්න සාමාන්‍ය වැසියන් සහ ඔවුන්ගේ ආගම සිංහලයන්ගෙන් බොහෝ වෙනස් වෙයි .
එම ප්‍රදේශ වල විනිශ්චයකාරවරු මලබාර්වරු පමණකි .
රජතුමාගේ රාජ සභාවෙහි අදිකාරම් කෙනෙකු වූ මලබාර් ජාතිකයෙකු මම දැක ඇත්තෙමි .
ඒ රජුට අයත් මුළු ප්‍රදේශය තුළ ම සිටින්නාවූ ප්‍රධාන විනිශ්චයකාරවරු දෙදෙනාගෙන් එක් කෙනෙකි .
ඔහුට ‌‌‌හොඳින් සිංහල කතා කිරීමට නොහැකි නිසා භාෂා පරිවර්තකයෙකුගේ සහාය ලබා ගැනීමට සිදු විය .
" වානියා , බ්‍රහ්මණ , හින්දු වැනි සිංහලයන්ගේ ආගමෙන් බොහෝ සේ වෙනස් වූ ආගම් පැවතිය ද ඒ ඒ ආගම් වල දෙවියන් තමන්ගේ විධි ක්‍රම අනුව ඇදහීමට පූර්ණ නිදහස ඇත .
රෝමානු කතෝලික හෝ ප්‍රොතෙස්තන්ත හෝ වේවා ක්‍රිස්තියානි ආගම සම්බන්ධව ද තත්ත්වය එසේම ය .
මේ රජු මහ පොළොව මත පරම බලයකින් යුක්ත වුව ද , දෙවියන්ගේ සර්වබලධාරි බලයට බිය වෙයි .
දෙවියන් අය අදහන අය නිශ්ශබ්ද කළහොත් දෙවියන් කෝප ගන්වා ඔවුන්ගේ ශාප තම හිස මතට තමන්ම ඇද ගන්නා බව ඔහු දනියි .
ආගමික වශයෙන් වෙනස් වීමට ( මීට පෙර ද මා සැලකිල්ලට ගත් පරිදි ) කිසිම මිනිසෙකු තමා යටතේ උසස් නිලයන්හි සේවය කිරීමට නුසුදුස්සකු බවට පත් නොකළේය .
මන්ද , මා එහි සිටි කාලයෙහි මෙන්ම ඊට පෙරාතුව ද බොහෝ ක්‍රිස්තියානුවන් එසේ සේවයට බඳවා ගෙන සිටි හෙයිනි .
ඒ කිසිවකුගෙන් තම ආගම වෙනස් කිරීම හෝ අතහැර දැමීම හෝ කිසිවිටක බලාපොරොත්තු නොවූවා පමණක් නොව , කිසිවිටක ඔවුන් එසේ කළේ ද නැත .
මට පෙනෙන පරිදි , මිනිසුත් තම තමන්ගේ දෙවියන් ඇදහීම ලෞකික දෙයට පමණක් සීමාවූ ( තම රාජධානිය තුළ ) තමාගේ පාලනයෙන් ඔබ්බට ගිය එකක් සේ ඔහු සැලකීය .
ඒ නිසා ඔහු කිසිවිටක දෙවියන් ඇදහීම පිළිබඳව මැදිහත් වීමක් නොකරයි .
" ඉහත සඳහන් පාඨ උපුටා ගන්නා ලද්දේ ඒ වෙළුම .
සංස්කරණය , ජේ . එච් . ඕ . පවුලස් , තිසර ප්‍රකාශකයෝ 1989 පිටු 220 - 221 යන කෘතියෙනි .
පළමු වෙළුම මුද්‍රණයට පත් කළ පසු නොක්ස් එයට අමතර සටහන් රැසක් එකතු කළේය .
අත් අකුරින් ලියන ලද මේවා මුල් සංස්කරණයෙහි පිටු අතරට එකතු කර තිබිණ .
බ්‍රිතාන්‍ය කෞතුකාගාරය විසින් මෙය සොයා ගන්නා ලදුව , පවුලස් විසින් සංස්කරණය කරන ලදී .
ඊ පුවත් .
තොරතුරු සමාජයක ආචාර ධර්ම .
පරිගණක ක්‍රියාකාරකම් ආශ්‍රිත තොරතුරු සමාජයක් බිහි කිරීම තාක්ෂණික වර්ධනයේ ඉහළ පියවරක් බව අවිවාදාත්මක ය .
එහෙත් මෙම වර්ධනය සමඟ අත්වැල් බැඳ එන හානි කර බලපෑම් ද අපට බොහෝ විට දක්නට හැකි වෙයි .
සම්ප්‍රදායික සමාජයක ඇති බොහෝ ක්‍රියාකාරකම් , සමාජ ධර්මතාවන් , සදාචාරාත්මක සහ සබඳතාවන් ආදිය නව තාක්ෂණය හඳුන්වා දීම හමුවේ උඩු යටිකුරු වී යාම , කවර රටක , කවර සමාජයක , කවර කාලයකදී වුව ද අත් විඳින යථාර්ථයකි .
පවතින සමාජ රටාව සමඟ හැප්පෙන , නව තාක්ෂණය සමාජයේ සාම්ප්‍රදායික ආකල්ප , හැසිරීම් , යහධර්ම , ආචාරධර්ම , වටිනාකම් ආදිය වෙනස්කම් වලට භාජනය කරන අතර එතනිනුදු නොනැවතී ඒවා කඩා බිඳ දමා සුනු විසුනු කරන්නට දරන උත්සාහයන් ද දැකිය හැකි වෙයි .
මෙය බොහෝ විට සිදු වන්නේ නව තාක්ෂණයේ ඇති ප්‍රබලතාව නිසා පමණක් ම නොවේ .
යම් රටකට නව තාක්ෂණය හඳුන්වා දෙන සහ එය පරිපාලනය කරන පුද්ගලයින්ගේ ඇති සමාජ හා පුද්ගල ආකල්ප වල ස්වභාවය ද මෙයට දැඩි ලෙස බලපායි .
නව තාක්ෂණය ඇසුරු කරන සහ පරිපාලනය කරන තාක්ෂණඥයෝ , යම් යම් අවස්ථා වල දී තමන් සමාජයේ අන් අය අභිභවා ගිය විශේෂිත පුද්ගලයන් ලෙසින් නැතහොත් සුපිරි පුද්ගල කණ්ඩායමක් ලෙසින් හැසිරීමට විවිධ අයුරින් උත්සාහ දරති .
නැතහොත් එවන් අධි මානසිකත්වයක් සිත දරා ගනිමින් කටයුතු කරති .
ඔවුනට එසේ කටයුතු කිරීමට හැකි පරිසරයක් කවර සමාජයක වුව තිබෙන බව සැබෑය .
මන්දයත් සමාජයේ බහුතරය නව තාක්ෂණ ක්‍රියාකාරකම් පිළිබඳව එතරම් අවබෝධයක් නැති අය වන නිසා ය .
තාක්ෂණඥයෝ තමන් අන් අයට ලබා දෙන තාක්ෂණ සේවාව ආයුධයක් කර ගනිමින් සුපිරි තත්ත්වයන් ලබා ගන්නටත් , අන් අයගේ කැර මත හෝ හිස මත පිනුම් ගහන්නටත් උත්සාහ දරති .
සැබැවින්ම සිදු විය යුත්තේ එය නොවේ .
තාක්ෂණඥයා නිහතමානී නිරහංකාර පුද්ගලයකු විය යුතු අතර තාක්ෂණ දැනුම සමාජයේ අන් අය වෙත නිහතමානීව ලබා දෙන අයකු විය යුතුය .
එහෙත් සමහර අවස්ථා වලදී කටයුතු සිදු වන්නේ එසේ නොවේ .
තාක්ෂණඥයා තමන් අත ඇති තාක්ෂණ දැනුම , සමාජයේ බහුතරය පෙළන ආයුධයක් බවට පත් කර ගෙන එහි පිහිටෙන් , සමාජයට අණ දෙන්නකු බවට පත් වීමට නැතහොත් අධිකාරී බලය ඇති සුපිරි පුද්ගලයකුගේ තත්ත්වයට පත් වීමට උත්සාහ දරයි .
මෙය ඉතාමත් අහිතකර ප්‍රතිඵල ගෙන දෙන අතර තුන්වන ලෝකයේ රටවල මෙය හානි කර ලෙසින් නිරතුරුව බල පැවැත්වෙයි .
එයට වඩාත් බලපාන තවත් හේතුවක් වී ඇත්තේ තුන්වන ලෝකයේ රටවල වැසියන්ගේ මානව හිමිකම් නීතිය පිළිබඳව වූ දැනුමෙහි ඌණතාවයි .
තමන්ගේ මානව අයිතිවාසිකම් මොනවාද , ඒවා උල්ලංඝණය වන්නේ කවර අවස්ථා වලදී ද ඒවාට එරෙහිව තමාට ගත හැකි පියවරයන් මොනවාද ආදිය ගැන මේ රට වල ජනතාවගේ දැනුම ඉතා දුර්වලය .
හීනය .
අපි උදාහරණයක් සාකච්ඡා කරමු .
" පෞද්ගලිකත්වය " මානව හිමිකමකි .
සෑම පුරවැසියකුගේම පෞද්ගලිකත්වය ආරක්ෂා කිරීමට පුද්ගලයින් ද , සමාජය ද , ආයතන ද , රජය ද බැඳී සිටී .
පරිගණක ක්‍රියාකාරකම් සහිත තොරතුරු සමාජයක මෙකී " පෞද්ගලිකත්වය " ආරක්ෂා කර ගැනීමට ඉතාමත් අසීරු කාරණයක් බවට පත් වෙයි .
පරිගණක ආශ්‍රිතව සමාජයික තොරතුරු හා දත්ත එක්රැස් කිරීම ඉතාමත් පහසු කාරණයකි .
පුද්ගල දත්ත එක්රැස් කිරීම හා ගබඩා කිරීම සරල දෙයක් වනවා පමණක් නොව එම දත්ත සියල්ල ඕනෑම තැනකට , ඕනෑම පුද්ගලයකුට , ඕනෑම ආකාරයකට සකසා යැවීම ද එලෙසින්ම පහසු ක්‍රියාකාරකමක් වෙයි .
පරිගණක තාක්ෂණය හසුරු වන තාක්ෂණඥයින්ට ඒ සඳහා පරිගණක වැඩ සටහන් නිර්මාණය කිරීමට ද ඒ ආධාරයෙන් එකී පුද්ගල දත්ත අවශ්‍ය පරිදි සමාජයේ විසුරුවා හැරීමද කළ හැකි වෙයි .
එසේ නම් මේ තත්ත්වය යටතේ ඔබ ඔබේ පුද්ගලිකත්වය ආරක්ෂා කර ගන්නේ කෙසේ ද? පුද්ගලික දුරකථන ඇමතුම් එක් සරල උදාහරණයක් පමණි .
තමන්ගේ දුරකථන ඇමතුම් සම්බන්ධයෙන් වන විස්තරාත්මක සටහන තම පෞද්ගලික අයිතියක් වන අතර එයට අත පොවන්නට වෙනත් කිසිදු අයකුට , සාමාන්‍යයෙන් හැකියාවක් නැත .
පොලිස් පරීක්ෂණයක් හෝ උසාවි නියෝගයක් මත හෝ මිස , යම් අයකුගේ දුරකථන ඇමතුම් සම්බන්ධ විස්තරාත්මක සටහන් අන් අය අතට පත් කිරීම නීති විරෝධී වෙයි .
එහෙත් අද දවසේ යම් යම් ආයතනයන් තුළ සහ විවිධ සමාජයන් තුළ මෙම " විස්තරාත්මක සටහන් " භාවිත කරමින් පුද්ගල චර්යාවන් පාලනය කිරීමටත් , රාජකාරි තර්ජන එල්ල කිරීමටත් පුද්ගල යහ පැවැත්මට හානි පැමිණවීමත් සිදු වේ .
මෙය තම මානව හිමිකමට අනිසි අයුරින් අත පෙවීමක් බව සමාජයන් විසින් වටහා ගත යුතු වෙයි .
සදාචාර ධර්මතා ගැන තැකීමක් නොකරන තාක්ෂණ බල ව්‍යාපෘතියක පයට පෑගෙන දූවිලි බවට ඔබගේ පෞද්ගලිකත්වය පත් වුවහොත් , එයට එරෙහිව ඔබ ගන්නා පියවර කුමක් ද? එරෙහි පියවර ගනිමින් තම මානව හිමිකම ආරක්ෂා කර ගැනීමට සෑම පුරවැසියෙකුටම අයිතියක් ඇත .
ආචාර ධර්මතා රැකෙන තොරතුරු තාක්ෂණ සමාජයක් බිහි කිරීමට නම් රට වැසියන් තමන්ගේ මානව හිමිකම් වපසරිය ගැන නිරවුල් සහ පුළුල් අවබෝධයක් ලබා සිටීම අත්‍යාවශ්‍ය වෙයි .
වෙබ් ප්‍රවර්ධන ඉංජිනේරු , ධර්මානන්ද විජේසිංහ .
එදා වේල හොයාගන්නවත් බැරිව ඉන්න අයට .
' පාන් කන්න බැරි නම් කේක් කන්නැයි කීම ' හරි ද? මහාචාර්ය එස් . ටී . හෙට්ටිගේ කොළඹ විශ්වවිද්‍යාලය පසුගිය අඩ සියවස් කාලය තුළ ශ්‍රී ලංකාවේ සිදු වූ දේශපාලන වෙනස්වීම් වලට බොහෝ විට පදනම් වී ඇත්තේ සමාජයේ පොදු අරමුණු සාක්ෂාත් කර ගැනීමට ඇති අවශ්‍යතාවය හා රටවැසියන්ගේ පෞද්ගලික අරමුණු නැතහොත් ආත්මලාභය අතර දිගින් දිගටම සිදු වී ඇති ගැටුමයි .
වාණිජවාදී ආර්ථිකයක් ප්‍රධාන වශයෙන්ම සමාජයේ පොදු අරමුණු කෙරෙහි නොව වරප්‍රසාද ලත් , දේපළ හිමි ප්‍රභූන්ගේ පෞද්ගලික අරමුණු ඉටු කර ගැනීමට අවශ්‍ය කරන තත්ත්වයන් නිර්මාණය කරන අතර , පහළ සමාජ ස්ථර වල ජනතාවගේ ඕනෑ එපාකම් පිළිබඳව අවධානය යොමු වූ සෑම අවස්ථාවකම එසේ සිදු වූයේ ඔවුන් වෙනුවෙන් පෙනී සිටින දේශපාලන බලවේග එක්කෝ රාජ්‍ය බලය තමන් අතට ගෙන නැතහොත් , පවතින රාජ්‍යයට දැඩි ලෙස බලපෑම් කොට පොදු සමාජ ප්‍රතිපත්ති සකස් කර ගැනීමට ක්‍රියා කිරීම නිසා ය .
මෙරට දේශපාලන ඉතිහාසය තුළ , දේශපාලන බලවේග සෑම විටම ඉහත සඳහන් කාරණා මත දෙපසකට පෙළ ගැසීමක් දැකිය හැකි විය .
දේපළ හිමි , වරප්‍රසාද ලත් කොටස් වෙනුවෙන් පෙනී සිටින පක්ෂයක් නිරන්තරයෙන්ම විශ්වාස කළේ ධනවතුන්ට ධනය ඉපයීමට අවශ්‍ය කරන සියලු අවස්ථා හා දිරිගැන්වීම් ලබා දුන් විට , ඔවුන් ඒකරාශී කර ගන්නා ධනය වක්‍රාකාරයෙන් සුළුවෙන් පහළට කාන්දු වී සාමාන්‍ය ජනතාවට ද යම් සහනයක් ලබා ගත හැකි වනු ඇත යන්නයි .
ඒ නිසා රාජ්‍යය පොදු ජනතාවගේ අවශ්‍යතා සපුරාලීමට අවශ්‍ය කරන සමාජ ප්‍රතිපත්ති හා වැඩ පිළිවෙළවල් සෘජුවම ක්‍රියාත්මක කිරීම අවශ්‍ය යැයි බොහෝ විට ඔවුන් කල්පනා කරන්නේ නැත .
මෙවැනි පසුබිමක් තුළ රටේ සෑම පුද්ගලයෙක්ම වාගේ දැඩි ආත්මාර්ථකාමීත්වයක් කරා තල්ලු වන අතර , පොදු ප්‍රතිපත්ති මගින් රටේ පොදු ප්‍රශ්න විසඳා ගත යුතුය යන මතයන් ක්‍රම ක්‍රමයෙන් ඈත්වී , තම තමන්ට හැකි ආකාරයට පෞද්ගලිකව කෙසේ හෝ තම ප්‍රශ්න වලට මුහුණ දීම සඳහා ක්‍රියා කිරීමට පෙළෙඹෙති .
මෙම ප්‍රවාහයට හසුවන්නේ සාමාන්‍ය අසරණ ජනතාව පමණක් නොවේ .
මුදල් හම්බ කර ගැනීම සඳහා ඕනෑම දෙයක් කිරීමට සෑම සමාජ කණ්ඩායමක්ම මෙවැනි පසුබිමක් තුළ යොමු වන අතර , ලොතරැයි , වංචා , දූෂණ , සොරකම් , මංකොල්ලකෑම් , මත්කුඩු ජාවාරම් ආදී සමාජ විරෝධී ක්‍රියා මෙන්ම , තමන්ට ඇති කුමක් හෝ දෙයක් මුදලට විකිණීම මගින්ද මුදල් ඉපයීමට සාමාන්‍ය පුද්ගලයා යොමු වේ .
ඉහත දැක් වූ වෙබ් ලිපිනය ඔස්සේ ක්‍රම දෙකකට අනුව පරිශීලකයන්ට ඉර මැදියම අඩවියට පිවිසීමේ අවස්ථාව ලබා දී ඇත .
එනම් භාවිතා කර නිමැ වූ අඩවියට භාවිතා කර සැකසූ සාමාන්‍ය අඩවියටයි .
පරිශීලකයන් අඩවිය තෝරා ගන්නේ නම් ඔවුන්ගේ පරිගණක සතුව තිබිය යුතු අතර එසේ නැත්නම් මෙම අඩවිය ඔස්සේ එය ලබා ගැනීමේ පහසුකම් ද සපයා ඇත .
එපමණක් නොව අඩවියට පිවිසීම සඳහා පරිගණකයෙහි සකසනය ද මෙගා හර්ට්ස් 1000ක් පමණවත් විය යුතු යැයි ද අඩවියෙහිම සඳහන් කර ඇත .
මේ කිනම් හෝ ක්‍රමයක් යටතේ අඩවියට ප්‍රවිෂ්ට වන ඔබට මුලින්ම පසුබිමින් වැයෙන කන්කලු සංගීත රාවයක් සමගින් සිනමාපටයේ දර්ශනයක් සහිත ඒ පිළිබඳ ඉතාමත් සංක්ෂිප්ත සටහනක් දිස්වෙනු ඇත .
පිටුවේ පහළින් දක්වා ඇති ශීර්ෂ ඔස්සේ වෙනත් විස්තර කරා යොමු විය හැකිය .
ඒ අනුව යන සම්බන්ධතාව ඔස්සේ ශ්‍රී ලංකාවෙහි ජනගහන රටාව පසුබිම් කරගත් කෙටි විස්තරයක් කරා ද වත්මන් වාර්ගික අර්බුදයෙහි ආරම්භය පිළිබඳ ඉතාමත්ම කෙටි සඳහනක් කරා ද විනාශය පිළිබඳ කෙටි සඳහනක් කරා ද ප්‍රවේශ වීමට පුළුවන .
මේ සෑම සටහනක් පසුබිමෙහි බෙහෙවින් සිත් ගන්නා සුළු සිනමාපටයේ නිශ්චල ඡායාරූප දක්වා ඇත .
සිනමාපටයේ කතා සාරාංශය , මෙය සිනමාවට නැඟුණු කොළඹ , අනුරාධපුරය , තලෙයිමන්නාරම හා කල්පිටිය පිළිබඳ සංක්ෂිප්ත විස්තර , , අධ්‍යක්ෂවරයා සිය ප්‍රේක්ෂකයන් සමඟ සන්නිවේදනයේ යෙදීමට භාවිත සිනමා සංරචක , ආදී තොරතුරු බෙහෙවින් සංක්ෂිප්තව එහෙත් ඉතා පැහැදිලිව හා නිරවුල්ව යන සම්බන්ධතාව ඔස්සේ පෙළ ගස්වා ඇත .
යන සම්බන්ධතාව තුළින් සිනමාපටය නිර්මාණය සඳහා දායක කාරක වූ අධ්‍යක්ෂ , නිෂ්පාදිකා , නළු නිළි කැළ , තිර රචනාවෙන් , සංගීතයෙන් , සංස්කරණයෙන් ආදී අනෙකුත් කර්තව්‍යයන්ගෙන් දායක වූවන් පිළිබඳ සංක්ෂිප්ත විස්තර මෙන්ම මෙම වෙබ් අඩවිය නිර්මාණය කිරීම සඳහා දායක වූවන් පිළිබඳ විස්තර කරා ද යොමු වීමට පුළුවන .
යන සම්බන්ධතාව මගින් ඉර මැදියම නියෝජනය කළ හා අනාගතයේදී නියෝජනය කරනු ලබන ජාත්‍යන්තර සිනමා උලෙළ පිළිබඳ නාමාවලිය දක්වා ඇත .
ඒ අනුව මෙම සිනමාපටය මොන්ට්‍රියල් ලෝක සිනමා උලෙළ , ෆුකුඕකා සිනමා උලෙළ , ක්‍යුබෙක් ජාත්‍යන්තර සිනමා උලෙළ , පුසාන් ජාත්‍යන්තර සිනමා උලෙළ , ඉන්දියානු ජාත්‍යන්තර සිනමා උලෙළ , නෝර්වේ උලෙළ , ලන්ඩන් සිනමා උලෙළ , කොල්කොටා සිනමා උලෙළ , ජාත්‍යන්තර සිනමා උලෙළ , සිනමා උලෙළ , කේරල ජාත්‍යන්තර සිනමා උලෙළ , පාම් ස්ප්‍රින්ග්ස් ජාත්‍යන්තර සිනමා උලෙළ , බැංකොක් ජාත්‍යන්තර සිනමා උලෙළ , රොටර්ඩැම් ජාත්‍යන්තර සිනමා උලෙළ වලදී දැනට තිරගත කර ඇති අතර වෙසෝල් ජාත්‍යන්තර සිනමා උලෙළ , සිනෙක්වෙස්ට් ජාත්‍යන්තර සිනමා උලෙළ , හා සිංගප්පූරු ජාත්‍යන්තර සිනමා උලෙළේදී අනාගතයේදී තිරගත වීමට නියමිතව ඇත .
ගෞරී රාමනායන් - හින්දු , ග්‍රෙගරි වැලන්ස් , සිනෙමායා , මාක් ෂිලින්ග් - ජපාන ටයිම්ස් , ඩෙරෙක් එලී , ඩෙනිස් මාර්ටෙල් වැනි විචාරකයන් ඉර මැදියම සිනමාපටය පිළිබඳව ජාත්‍යන්තර මාධ්‍යයන්ට කළ ප්‍රකාශන වල උපුටා ගැනීම් කරා යටතේ යොමු වීමට පුළුවන .
ඊමේල් මගින් ඔබේ අදහස් දන්වා යැවීමට හෝ විමසීම් කිරීමට අවශ්‍ය පහසුකම් ද මෙම අඩවියෙහි ඇති බව සඳහන් කළ යුතු වේ .
නව තාක්ෂණය ඉතාමත් මැනැවින් භාවිතා කරමින් , අවශ්‍ය උපාංග හා අන්තර්ගත කළ යුතු දේ සහ කළ යුතු අන්දම පිළිබඳ මනා අවධානයක් යොමු කරමින් , අනවශ්‍ය සැරසිලි මඟහරිමින් එහෙත් විචිත්‍රවත්ව හා ඉතා සිත් ගන්නා සුළු ආකාරයෙන් සැකසූ කදිම වෙබ් අඩවියක් ලෙස මෙය දැක්වීමට පුළුවන .
එහෙයින් මෙම වෙබ් අඩවියෙහි නිර්මාපකයන් මෙන්ම ඉතා පරික්ෂාකාරීව තෝරා බේරා ගෙන , පැහැදිලිව හා නිරවුල්ව අන්තර්ගතය රචනා කිරීම පිළිබඳව එකී රචකයන් ද පරිශීලකයන්ගේ ඇගයීමට ලක් වන්නේය .
වාසවදත්තා පන්සල් තුළ හින්දු දේවාල .
තම ආරක්ෂකයින් වන පෘතුගීසින් විසින් පසුව දෝන කතිරිනා නමින් බව්තීස්ම කරන ලද කුසුමාසන දේවි නම් වූ උඩරට කුමරිය , දෛවයේ හාස්කමකින් බෞද්ධ රජවරුන් දෙදෙනෙකුගේ බිසව බවට පත් වූවාය .
ඒ 1 වන විමලධර්මසූරිය ( 1692 - 1704 ) සහ සෙනරත් ( 1704 - 1735 ) යන රජවරුන්ගේය .
ඇය භක්තිමත් රෝමානු කතෝලිකයෙකු සේ ජීවත්ව මිය ගියාය .
රජවරුන්ගේ උදාර ගතිය කෙතරම් ද යත් , ඔව්හු ඇය වෙනුවෙන් මාලිගාව තුළ දේවස්ථානයක් සාදා දුන්නාහ .
මේ විසි එක් වන ශත වර්ෂයේ වුවද මෙවැනි තත්ත්වයක් බ්‍රිතාන්‍ය රජ පවුලේ ඇති විය හැකි ද? වෙනත් කිසිම රජ පවුලක ඇති විය හැකි දෙයක් ද? පෘතුගීසි මූලාශ්‍ර සඳහන් කරන පරිදි ෆ්‍රැන්සිස්කන් පූජකවරුන්ට රජ මැදුරට ඇතුළු වීමට අවසර තිබිණ .
ඒ රජ බිසවගේ ඉල්ලීම පරිදි , ඇයගේ දරුවන්ට ඉගැන්වීමට විය හැකිය .
යුධකාමි රාජසිංහ ඇතුළුව එම දරුවන්ට පෘතුගීසි භාෂාව චතුර ලෙස කතා කිරීමට , ලිවීමට සහ කියවීමට හැකියාව තිබිණ .
මේ පහත රට පෙදෙස්හි පෘතුගීසින් උඩරට හා බද්ධ වෛරයෙන් සිටි කාලයක බව විශේෂයෙන් සඳහන් කළ යුතුය .
පසුව උඩරට රජවරු දකුණු ඉන්දියානු කුමරියන් තම බිසෝවරු වශයෙන් ගෙන්වා ගත කළ , රජුට සහ බිසවට තම තම ආගම් ඇදහීමෙහි නියැළිය හැකි වන පරිදි බෞද්ධ සිද්ධස්ථාන ඇතුළත හින්දු දේවාල ද ඉදි කළ අන්දම පෙනි යයි .
බෞද්ධ පන්සල් තුළ හින්දු දේවාල ද ගොඩ නැගීම අද පවා සිදු කෙරෙයි .
බැතිමත්තු ද තමන් එක ඇදහිලි පද්ධතියකින් තවත් එකකට මාරු වන බව නොදනිති .
තම භක්තිය දියාරු වී යාමක් ගැන මෙයින් නොකියවෙයි .
එහෙත් එයින් කියැවනුයේ ශ්‍රී ලංකාවේ බෞද්ධ හා හින්දු ආගම් සෑම විටම එකිනෙකා හා සහ සම්බන්ධතාවයකින් යුක්ත වූ ලෙස සැලකූ බව මිස එකිනෙකාට ප්‍රතිපක්ෂ වූ ඒවා සේ නොසැලකුණ බවයි .
සංඛ්‍යාත්මක වශයෙන් වර්ධනය වීමට ලේ හළාගෙන ආගම් හැරවීමක් කිසිම විටක නොවිණ .
පාලිතයන්ගේ ආගම හා පාලකයන්ගේ ආගම .
මේ ප්‍රකාශ මගින් සිංහල රාජධානියෙහි පැවති ආචාර විධි පිළිබඳව තොරතුරු රැසක් නොක්ස් දක්වයි .
පාලිතයන්ගේ ආගමද පාලකයන්ගේ ආගම විය යුතු යයි බටහිර පැවති සංකල්පය මෙහිදී කිසිවිටක ක්‍රියාත්මක නොවිණ .
බෞද්ධාගම මුල දී පාලකයන්ගේ ආගම වූ බව හෝ වර්තමානයෙහි ව්‍යවස්ථාව මගින් එයට ප්‍රධාන තැනක් දී තිබීම හෝ කිසිවිටෙක කිසිම ආගමකට විරුද්ධ වීමක් හෝ වරදක් ඇති වීමක් නොවෙයි .
වෙනත් ආගම් නොරිස්සීමක් ගැන ඇති සාධකයන් වාර්තා වී ඇත්තේ බෞද්ධ නොවන රජවරුන් දෙදෙනෙකුගේ පාලන සමය තුළ පමණයි .
ඒ ශිව ආගම වැළඳ ගත් 1 රාජසිංහ ( 1582 - 92 ) සහ කතෝලික ආගමට හරවන ලද දොන් ජුවන් ධර්මපාල ( 1555 - 1597 ) රජවරුන්ගේ කාල තුළදී ය .
රාජ්‍ය සේවයෙහි ඉහළ ම තනතුර දැරීමට පවා ආගම නුසුදුසුකමක් නොවූ බවට නොක්ස් කරන්නා වූ ප්‍රකාශය කෙරෙහි , අපගේ අවධානය යොමු විය යුතු අතර එය අද පවා අනුගමනය කළ යුතු ප්‍රතිපත්තියක් වෙයි .
පෘතුගීසින් හා ඕලන්දකාරයින් විසින් පාලනය කරන ලද මුහුදුබඩ පෙදෙස් වල තත්ත්වය මීට හාත්පසින්ම විරුද්ධ වූවකි .
පෘතුගීසින් යටතේ සේවය කිරීමට කැමති වූ ඕනෑම කෙනෙකු බව්තිස්මය ලබා ගත යුතු විය .
පසුව ලන්දේසින් යටතේ පාසලක ගුරුවරයකු වශයෙන් සේවය කිරීමට පවා සත්‍ය වූ රෙපරමාදු ආගමට අනුව නැවත බව්තීස්මය ලැබිය යුතු විය .
1709 දී නරේන්ද්‍රසිංහ රජු ( 1707 - 1739 ) ප්‍රංශ කැල්වින් මත ධාරියෙකු වූ පේඩ්‍රෝ ද ගැස්කොන් ප්‍රධාන අධිකාරම බවට පත් කළේය .
උඩරට රාජධානියෙහි රජුගේ බේත්ගේ හෙවත් වෛද්‍යවරුන්ගේ නායකතුමා සෑම විටම උසස් පිළිගැනීමක් ලත් මුස්ලිම් නිලධාරියකු වීම සැලකිය යුත්තකි .
සුප්‍රකට ද්‍රවිඩ ඉතිහාසඥයකු වන අර්සරත්නම් , 1958 දී මෙසේ සඳහන් කළේය .
වෙබ් අඩවියෙන් ඉර මැදියම .
මීට ඉහත කලාපයක " අන්තර්ජාලය " තුළින් අපි සම්මානලාභී , ප්‍රතිභාපූර්ණ ශ්‍රී ලාංකික සිනමාවේදියකු වන ප්‍රසන්න විතානගේ පිළිබඳ වෙබ් අඩවිය හඳුන්වා දුන්නෙමු .
ඒ පිළිබඳව පාඨකයන් විසින් අප වෙත ඊමේල් මගින් දැක්වූ යහපත් ප්‍රතිචාර නිසා මෙම කලාපය තුළින් අපි ඔහු විසින් නිර්මාණය කළ " ඉර මැදියම " නමැති සිනමාපටය සඳහා වෙන් වුණු වෙබ් අඩවිය පිළිබඳ තොරතුරු ඔබ වෙත ගෙන ඒමට කල්පනා කෙළෙමු .
ඉර මැදියම .
( ප්‍රවේශය 2004-02-04 ) රැකවරණ වැඩසටහන් .
කැස්බෑවන් දැක ගැනීමේ පහසුකම් ඇති මධ්‍යස්ථාන කොස්ගොඩ ප්‍රදේශයේ පිහිටුවා ඇති අතර නව ව්‍යාපෘතිය යටතේ කැස්බෑවුන් වෙරළට පැමිණ දමන බිත්තර එම ස්ථාන වලට තිබිය දී ආරක්ෂා කර නියමිත දින වල දී පැටවුන් බිහි වී ස්වාභාවිකවම මුහුදට යාමට රැකවරණය ලබා දෙති .
මුහුදු වෙරළේ බිහි වී සාගරයට යන කැස්බෑ පැටවුන්ගෙන් හැදී වැඩී දිගු කලක් ජීවත් වීමේ අයිතිය ලැබෙනුයේ පැටවුන් දහසකින් එක් පැටවකුට පමණි .
ඉතිරි පැටවුන් මහා සාගරයේ දී මත්ස්‍යයින් ගේ ගොදුරු බවට පත් වේ .
අද පවතිනා ජනවාර්ගික අර්බුදය ඓතිහාසික එකක් නොවේ .
ඉතිහාසයේ ආරම්භයේ සිටම ශ්‍රී ලංකා වෙරළ තීරයට විදේශීය ජාතීහු ඇදී ආහ .
මේ අය අතර සාමකාමී සංක්‍රමණිකයන් වෙළෙන්දන් මෙන්ම සතුරු ආක්‍රමණිකයෝ ද වූහ .
මුලින්ම චෝල , පාණ්ඩ්‍ය , විජයනගර් වැනි දකුණු ඉන්දියානු බලවතුන් විසින් මෙහෙය වන ලද ආක්‍රමණ පැවතිණ .
දහසය වන ශත වර්ෂයෙන් පසු ආක්‍රමණිකයන් පැමිණියේ බටහිර දෙසිනි .
එවර පෘතුගීසින් , ලන්දේසින් , ඉංග්‍රීසීන් වැනි බලවත් බටහිර ජාතීහු පැමිණියහ .
මේ සෑම ආක්‍රමණිකයෙක්ම , 1815 තෙක් දිවයිනෙහි වැඩි ප්‍රදේශයක තම ආධිපත්‍යය පතුරවා ගෙන සිටි සිංහලයන් විසින් වික්‍රමාන්විත ලෙස මැඩ පවත්වන ලදි .
සාමකාමී හෝ වේවා සතුරු හෝ වේවා පැමිණි සෑම සංක්‍රමණිකයෙකුම , දිවයිනෙහි ආගමික විශ්වාස , වාර්ගිකත්වය , භාෂාව හා සංස්කෘතිය මත තම සලකුණ සනිටුහන් කර ඇත .
විදේශීය ආක්‍රමණ මැඩ පවත්වන අතරතුර දී ම , ශ්‍රී ලංකාව තම වාසභූමිය කර ගත් සියලු ජාතික හා ආගමික කොටස් සමග සාමකාමී සහජීවනයක් ගෙන යෑමේ ප්‍රතිපත්තියක් සිංහලයන් විසින් අනුගමනය කළ බව විශේෂයෙන් අවධාරණය කළ යුතු ය .
දකුණු ඉන්දියාවෙන් ආ සංක්‍රමණිකයන් ස්වෙචාඡාවෙන්ම විශේෂයෙන් ජාතින් අතර විවාහ තුළින් සිංහල බවට පෙරළීමේ අවස්ථා රැසක් පැවතිණි .
එහෙත් කිසිම විටෙක බලයෙන් හෝ වෙනත් ලෙසකින් හෝ කිසියම් ආගමික කණ්ඩායමක් බෞද්ධයන් බවට පත් කරලීමේ කිසිම උත්සාහයක් නොපැවතිණි .
දැනට පවතින සිංහල - දෙමළ ප්‍රශ්නය වසර දෙදහසක් පැරණි යයි කීම පදනම් විරහිත ප්‍රකාශයකි .
මෙම වර්තමාන ගැටලුවෙන් මුල , තම තත්ත්වය ශක්තිමත් කර ගනු වස් සුළු ජාතින් කෙරෙහි වැඩි අනුග්‍රහයක් දැක්වීමේ බ්‍රිතාන්‍ය අධිරාජ්‍ය ප්‍රතිපත්තියෙන් එහාට නොයයි .
පුරාණ හා මධ්‍යගත ශ්‍රී ලංකාවෙහි විවිධ ජාතීන් හා ලබ්ධිකයින් අතර පැවති සුහද සම්බන්ධතා මතු කර දක්වන පහත සඳහන් සාධක මා උපුටා ගත්තේ වැඩි වශයෙන්ම විදේශීය මූලාශ්‍රවලිනි .
රාජසභාව සහ ආගමික සුහදතාව .
පුරාණ ශ්‍රී ලංකාවේ පැවති සම්ප්‍රදාය අනුව රජතුමා සියලු භක්තීන්හි ආරක්ෂකයා විය .
ශ්‍රී ලංකාවේ රාජ සභාව ආගමික සුහදතාව පිළිබඳව විශේෂයෙන් නම් දැරුවෙක් බව අරාබි ලේඛකයෝ වාර්තා කර ඇත .
12 වන ශත වර්ෂයේ දී තිබූ තත්ත්වය ලේඛන ගත කළ ඉද්‍රසි , රාජ සභාවේ දහසය දෙනෙකුගෙන් සමන්විත කවුන්සලයක් වූ බව පවසයි .
මෙයට බෞද්ධ , ක්‍රිස්තියානි . මුස්ලිම් හා යුදෙව් යන ආගම් වලට අයත් වූවන් හතර දෙනා බැගින් ඇතුළත් වූ බව ඔහු සඳහන් කරයි .
එයින් පෙනී යනුයේ සියලු ආගම් වලට අයත් වූවන් පිළිගෙන ගෞරවයට ලක් කෙරුණු බවයි .
මේ සඳහන් කළ කවුන්සිලය , සමහර විට රජතුමාට වෙළෙඳාම පිළිබඳව උපදෙස් දීමට කැඳවන ලද්දක් විය හැකිය .
ක්‍රි . පූ . සිව්වන ශත වර්ෂයේ රජ කළ , පූර්ව බෞද්ධ සමයට අයත් රජතුමෙකු වූ පණ්ඩුකාභය , සිය රාජධානියෙහි තම ජනතාව ඇදහූ සියලු දෙවියන් වෙනුවෙන් සිද්ධස්ථාන සෑදවීම ද , තැනින් තැන යන තාපසයන් .
බමුණන් වැනි පැවිද්දන් , නිඝණ්ඨයන් ආජීවකයන් ආදි අයට විසීමට ස්ථාන සාදා දීමද ඉතා වැදගත් කරුණක් වෙයි .
මහාවංශයෙහි මෙම තොරතුරු සඳහන් වෙයි .
අශෝක රජතුමාගේ රාජ්‍යක්‍රමය අනුගමනය කළ අපේ රජවරු වෙනත් සියලු ආගම් ඉවසුවා පමණක් නොව ඒවාට සහාය දුන් බවද අපේ ඉතිහාසයෙන් පැහැදිලි වෙයි .
ඉන්දියානු මහා අධිරාජයා තම අදහස් සැමටම කියවා ගත හැකි වන පරිදි ගලෙහි කොටා තැබීය .
ඔහු ආත්ම පසද පූජා තම ආගම වැනිම සහ ' පර පසද ගරහා ' අන් ආගම් ගර්හාවට ලක් කිරීම යන දෙකෙහිම දොස් දක්වයි .
ඔහු පවසන පරිදි මේ දෙකම සමාජයෙහි සුහදතාවයට බාධාවකි .
හිමාලයෙහි සිට ඉන්දියාවේ දකුණු තුඩුව දක්වා පැතිරුණු අශෝක අධිරාජ්‍යයෙහි විවිධ මත දැරුවන් මෙන්ම විවිධ වාර්ගික කණ්ඩායම් වූහ .
බෞද්ධාගම වැළඳගත් රජතුමා , තම පෞද්ගලික ඇදහිලි , ඉතිහාසයේ සෑම විටම සිදු වී ඇති පරිදි , තමාගේ මුළු ජනතාව මතම බලහත්කාරයෙන් පැටවීමට උත්සාහ නොගත්තේය .
සමාජයේ බලවත් පූජක කුලය වූ බ්‍රාහ්මණවරුන්ට අමතරව වෙනත් සියලු ආගමික ගුරුවරුන් සහ දාර්ශනිකයන් හැඳින්වීමට යෙදූ ශ්‍රමණ යන නාමයෙන් හැඳින්වූ තාපසයෝ ද වූහ .
මේ සමහරුන්ගේ ඉගැන්වීම් බෞද්ධාගමට විරුද්ධ විය .
අශෝක රජ මේ සියලු ආගමික කණ්ඩායම් වලට සහාය දැක්වීය .
ඉන්දියාව පුරා පැතිර ඇති ඔහුගේ සෙල්ලිපි මගින් ඔහු සියලු ශ්‍රමණයන් සහ බ්‍රහ්මණයන්ට ගෞරව දැක්වීමට අනුශාසනා කරයි .
සිංහල පාලකයන් අනුගමනය කළේ මේ ආදර්ශයයි .
එම නිසා අද පවතින ජනවාර්ගික අර්බුදය ඓතිහාසික එකක් යයි කීම වරදකි .
එය බ්‍රිතාන්‍ය යටත් විජිත සමයෙහි , විසිවන ශත වර්ෂයෙහි ආරම්භ වූවකි .
අදත් බෞද්ධයන් හා හින්දු භක්තිකයන් අතර කිසිම විරුද්ධත්වයක් නොපවතී .
ලෝකයේ පවතින හැම ආගමකටම අයත් සිද්ධස්ථාන එක වීථියක් තුළ බොහෝ විට දක්නට ලැබේ .
ඒ ඒ බැතිමතුන් තම තමන්ගේ පූජනීය ස්ථාන වලට පැමිණ කිසිම අරගලයකින් තොරව වන්දනාමාන කරන බව පෙනේ .
ආචාර්ය ලෝනා දේවරාජ කැස්බෑ වර්ග 7ක් .
කැස්බෑවා අවුරුදු මිලියන ගණනකටත් වඩා වැඩි කාලයක සිට සාගරයේ ජීවත් වී ඇති සත්වයෙකි .
දැනට ලෝකයේ සාගර වල කැස්බෑ වර්ග හතක් වාසය කරන බව හඳුනාගෙන ඇත .
මෙම වර්ග හතෙන් පහක්ම ශ්‍රී ලංකාව ආශ්‍රීත මුහුදු තීරයේ ජීවත් වෙති .
ඔවුන් වැඩි පුරම දැක ගන්නට ලැබෙන්නේ බෙන්තොට , කොස්ගොඩ , ගාල්ල , රැකව , උස්සන්ගොඩ , හම්බන්තොට , බුන්දල , කිරින්ද සහ යාල මුහුදු තීර වලදී ය .
බිත්තර දැමීම සඳහා වැඩිපුරම පැමිණෙන්නේ මෙම ස්ථාන වලට ය .
දකුණු මුහුදු තීරයට පැමිණෙන කැස්බෑවන් වර්ග පහට ගල් කැස්බෑවා , බටු කැස්බෑවා , දාර කැස්බෑවා , පොතු කැස්බෑවා සහ ඔලු ගෙඩි කැස්බෑවා ඇතුළත් වේ .
ගල් කැස්බෑවා , දිගින් මීටරයක් පමණ වන අතර බර කිලෝ ග්‍රෑම් 200කට වඩා වැඩිය .
ගල් කැස්බෑවා සංක්‍රමණිකයකු ලෙස හඳුනාගෙන ඇති අතර ඉන්දියානු , අත්ලන්තික් හා පැසිපික් සාගර වල වැඩිපුර ජීවත් වෙති .
ගල් කැස්බෑවන්ගේ සම ඇතුළත කොල පැහැය ගන්නා බැවින් " ග්‍රීන් ටර්ටල් " නමින් ද හැඳින්වේ .
බටු කැස්බෑවා , කැස්බෑවන් අතරින් කුඩාම වර්ගයට අයත් ය .
සෙ . මී . හැටක් පමණ දිගින් හා කි . ග්‍රෑම් 40 ක් බරින් යුක්තය .
මුහුදු පැළෑටි , මසුන් හා බෙල්ලන් ආහාරයට ගන්නා අතර බිත්තර දැමීම සඳහා සමූහ වශයෙන් මුහුදු වෙරළට පැමිණෙති .
දාර කැස්බෑවා , කැස්බෑවන් අතරින් විශාලම වර්ගයට අයත් වන්නේ දාර කැස්බෑවයි .
වැඩුණු දාර කැස්බෑවකු මීටර් 3ක් දිගින් හා බර කි . ග්‍රෑ . 600 ක් පමණ වේ .
මෙම කැස්බෑවා මුහුදේ විශාල ප්‍රදේශයක ගමන් කරන අතර ගැඹුරු මුහුදේ විශාල ප්‍රදේශයක ගමන් කරන අතර ගැඹුරු මුහුදේ ජීවත් වේ .
බිත්තර දැමීම සඳහා නියමිත ස්ථානවලට කි . මී . 4000කට වඩා දුර ප්‍රමාණයක සිට එති .
පොතු කැස්බෑවා , කුඩා වර්ගයකට අයත් පොතු කැස්බෑවා දිගින් මීටරයකට අඩු කි . ග්‍රෑම් 50 ක් පමණ බරින් යුක්තය .
කහපාට මිශ්‍ර දුඹුරු පැහැයෙන් යුත් පොතු කැස්බෑවන් වැඩිපුර ජීවත් වන්නේ ගල්පර ආශ්‍රිතව ය .
විෂ සහිත මුහුදු හතු ආහාරයට ගනී .
ඔළු ගෙඩි කැස්බෑවා , ඔළුගෙඩි කැස්බෑවා දිගින් මීටරයකි .
බර කි . ග්‍රෑම් 180 ක් පමණ වේ .
ලෝකයේ වැඩි පුරම ඔළුගෙඩි කැස්බෑවන් ජීවත් වුවත් ලංකාවේදී අඩුවෙන්ම දැක ගන්නට ලැබෙන කැස්බෑ වර්ගයයි .
අනික් කැස්බෑවන්ට වඩා විශේෂිත වූ විශාල හිසක් මේ වර්ගයට තිබේ .
කැස්බෑවන් බිත්තර දැමීමට තෝරා ගන්නේ තමන් උපන් මුහුදු වෙරළම ය .
කැස්බෑවන් බිත්තර 100 සිට 200 දක්වා වූ ප්‍රමාණයක් එක් වර දමති .
මුහුදු වෙරළේ වැලි යට සඟවා තබන බිත්තර මෝරා පැටවුන් බිහි වීමට මාස දෙකක කාලයක් ගත වන අතර ගැහැනු - පිරිමි භාවය සිදු වන්නේ වැල්ලේ පවතින උෂ්ණත්වය අනුවයි .
කැස්බෑවන් දිගු කාලයක් ජීවත් වන සත්ව විශේෂයක් ලෙස හඳුනාගෙන ඇති අතර ආයු කාලය අවුරුදු 80 සිට 120 දක්වා වේ .
ශ්‍රී ලංකාවේදී කැස්බෑවන් සංරක්ෂණය කිරීම ප්‍රධාන වශයෙන් ක්‍රම දෙකකින් සිදු කෙරේ .
පරිබාහිර සංරක්ෂණය හා අභ්‍යන්තර සංරක්ෂණය එම අවස්ථාවන්ය .
ස්වභාවිකව ජීවත් වන පරිසරයෙන් ඈත් කොට ආරක්ෂා කරන අතර කැස්බෑවන් දමන බිත්තර රැස් කොට වෙරළේම වෙනත් ස්ථානයක වළ දමා පැටවුන් බිහි වූ පසු දින කිහිපයක් ටැංකි වල දමා ආරක්ෂා කරති .
එම පැටවුන් පසුව මුහුදට දැමීම සිදු කෙරේ .
කෙසේ හෝ මුදල් ඉපයීම .
කෙසේ හෝ මුදල් හම්බ කර ගත් පුද්ගලයා සාර්ථක පුද්ගලයෙකු ලෙස හුවා දක්වන මතයන් මේ තත්ත්වයන් තරුණ පරපුර තුළද සැලකිය යුතු ලෙස පෙළඹවීමක් දැකිය හැකි වේ .
තමා උගත් දේ අනුන්ට විකිණීම සඳහා ක්‍රම සහ විධි උපයෝගී කර ගැනීම , කලා කුසලතා හැකි සෑම අයුරකින්ම විකිණීම , තම ශරීරය මුදල් සඳහා ප්‍රදර්ශනය හා වෙනත් කටයුතු සඳහා යොදා ගැනීම , පර්යේෂණ කටයුතු මුදල් හම්බ කර ගැනීම සඳහා යොදා ගැනීම , ආදී විවිධ වූ ප්‍රයෝග මධ්‍යම හා පහළ මධ්‍යම පන්තිකයන් අතර ප්‍රචලිත වන්නේ මෙම පසුබිම තුළය .
අනෙක් අතට , ජීවත් වීම සඳහා අත්‍යාවශ්‍ය කරන ප්‍රවාහන , සෞඛ්‍ය , ආහාර , නිවාස ආදිය පොදු හා සාධාරණ පදනමක් මත සැපයීමක් සිදු නොවේ .
ඒවා ව්‍යාපාරිකයන්ගේ මිලදී ගැනීමට සිදු වන විට , අවශ්‍ය කරන මුදල් වල සීමාවක් නොමැති අතර , සාමාන්‍ය වේතනයක් හෝ වැටුපක් ලබන පිරිස් වලට ඒවා ලබා ගැනීම තව දුරටත් කළ නොහැකි ය .
උදාහරණ ලෙස පෞද්ගලික ව්‍යාපාරිකයන් තනා වෙළෙඳපොළට ඉදිරිපත් කරන අඩුම මිල නිවාසයක් මිලදී ගැනීමට මාසිකව රුපියල් 15 , 000 කට වැඩි මුදලක් වැය කළ යුතු නම් , මේ රටේ ජනතාවගෙන් 80 % කට එවැනි නිවාසයක් මිලදී ගැනීමක් ගැන සිතිය නොහැකි ය .
ව්‍යාපාරිකයන්ට ඉඩදීම අනෙක් අතට , වංචාවෙන් හෝ දූෂණයෙන් එම මුදල් ඉපැයීමට සාමාන්‍ය ජනතාව පොළඹ වන නිවාස වැඩ පිළිවෙළක් බවට එය පත් වේ .
මෙම තත්ත්වය , සෞඛ්‍ය , ප්‍රවාහනය වැනි ක්ෂේත්‍ර වලට ද ඒ ආකාරයෙන්ම බලපාන බව ඇතැම් විට සාමාන්‍ය ජනතාවගේ ද අත්දැකීම වේ .
පොදුවේ රාජ්‍ය ප්‍රතිපත්ති හා වැඩසටහන් මගින් විසඳිය යුතු ප්‍රශ්න , කෑදර ව්‍යාපාරිකයන්ට මුදල් හම්බ කර ගැනීමේ මාර්ග බවට පත් කර දෙන වැඩ පිළිවෙළක් මගින් විසඳීමට ඉඩ හැර තැබීම මගින් , සිදු වන්නේ ඒවා නොවිසඳී උග්‍ර වී ජන ජීවිතය දැඩි පීඩනයකට , වියවුලකට හා අර්බුදයකට පත් කිරීම පමණක් නොවේ .
ඒ මගින් දැඩි අමානුෂිකත්වයක් මෙන්ම , වෛරයක් , ක්‍රෝධයක් , අසහනයක් ද ඒ මත , පුළුල් සාපරාධී තත්ත්වයක් ද නිර්මාණය කරයි .
අද අප මෙරට දකින්නේ මෙවැනි තත්ත්වයකි .
අපරාධ , සොරකම් , වංචා , හිංසනය , අවනීතිය ආදිය ද එහිම ප්‍රතිඵල වේ .
අවුරුදු මිලියන ගණනක් සාගරයේ ජීවත් වූ කැස්බෑවන්ට මනු සතාගෙන් අතවර .
ශ්‍රී ලංකාවේ සාගර වාසී කැස්බෑවන් 1972 දී නීති ගත කළ වන සත්ව සහ තුරුලතා ආරක්ෂක ආඥා පනතින් සහ 1993 දී එක් කළ සංශෝධනයට අනුව කැස්බෑවන් මැරීම ,
බිත්තර එකතු කිරීම , කටු ළඟ තබා ගැනීම හෝ ප්‍රවාහනය කිරීම තහනම් කරන ලදී .
මෙම නීති උල්ලංඝනය කරන අයට දඩය රුපියල් 10 , 000 සිට රුපියල් 30 , 000 කි .
සිර දඬුවම වසර දෙකකි .
ලෝකයේ වඳ වීමේ තර්ජනයට ලක් වෙමින් පවතින සත්ව විශේෂයන් අතරට කැස්බෑවන් ද එක් වීම තුළින් පෙනී යන්නේ කැස්බෑවන් රැක ගැනීම නීති පොතට සීමා වී ඇති බවයි .
මුහුදු කැස්බෑවන් ගැන මේ ටික සඳහන් කළේ බෙන්තර - අම්බලන්ගොඩ මුහුදු තීරයේ කොස්ගොඩ ප්‍රදේශයේ ආරම්භ කර ඇති කැස්බෑ සංරක්ෂණ ව්‍යාපෘතිය පසුබිම් කරගෙන ක්‍රියාත්මක කෙරෙන වැඩ පිළිවෙළක තොරතුරු අනුවය .
කැස්බෑ රක්ෂණ මධ්‍යස්ථාන තිබුණ ද කැස්බෑ බිත්තර විශාල ප්‍රමාණයක් හොර රහසේ වෙළෙඳ පොළට එනු දැකිය හැකි ය .
නව ව්‍යාපෘතිය යටතේ ප්‍රජා මූල සංවිධානයක් ආරම්භ කර කැස්බෑ සංරක්ෂණ ව්‍යාපෘතිය ක්‍රියාත්මක කෙරෙන අතර කැස්බෑවන් සංරක්ෂණය කිරීම , පර්යේෂණ කිරීම , දැනුම ලබා දීම තුළින් ප්‍රජා මූලික සංරක්ෂණ කටයුතු සිදු කෙරේ .
ලිබරල් මතවාදය .
ලෝකයේ බොහෝ ධනවාදී රට වල අත්දැකීම් අනුව බැලුවත් , ඉහත තත්ත්වය මඟ හරවා ගැනීමට ඉඩකඩ තිබෙන බව ඉතා පැහැදිලි වූවත් , ලිබරල් ආර්ථික මතවාදය අකුරට ක්‍රියාත්මක කිරීමට එකතු වී සිටින පක්ෂ හා කණ්ඩායම් , එම අත්දැකීම් අනුව ක්‍රියා කිරීමට සූදානම් නැති බව ඔවුන්ගේ ක්‍රියාකාරකම් වලින් මේ වන විට ඔප්පු කොට හමාරය .
සෞඛ්‍ය , අධ්‍යාපන , ප්‍රවාහන , නිවාස ආදී ක්ෂේත්‍ර වල සිදු වී ඇති පරිහානිය ඒ ආකාරයෙන්ම තිබෙන්නට හැර , ව්‍යාපාරිකයාට මුදල් හම්බ කර ගැනීම සඳහා එම ක්ෂේත්‍ර කිසිම පාලනයකින් තොරව විවෘත කොට දී ඇත්තේ මේ නිසා විය හැකිය .
මෙහිදී පෞද්ගලික ආයෝජනයන් විවිධ ක්ෂේත්‍ර වලට යොදා ගැනීම පිළිබඳ ප්‍රශ්නයක් නැත .
ප්‍රශ්නය වන්නේ , එම ආයෝජනයන් , රටේ සෑම ජන කොටසකගේම ඕනෑ එපාකම් ඉටු වන ආකාරයට මෙහෙය වීම සඳහා රාජ්‍ය ප්‍රතිපත්ති හා වැඩ සටහන් සකස් කිරීම ය .
1977 න් පසු පත් වූ සෑම රජයක්ම මේ සම්බන්ධයෙන් ක්‍රියාත්මක නොවුන අතර , අද පවතින රජය ඊට කිසිසේත් සූදානම් නැති බව මේ වන විට හොඳින්ම ඔප්පු කොට හමාරය .
සුඛෝපභෝගී ජීවිතයකට සාමාන්‍ය ජනතාවගේ අභිමතාර්ථයන් ඉටු කිරීම සඳහා අවශ්‍ය කරන ආකාරයට 1977 න් පසු බලයට පත් වූ කණ්ඩායම් ක්‍රියාත්මක නොවූයේ ඔවුන් නව ලිබරල්වාදී ආර්ථික මතවාදයක එල්බගෙන සිටීම නිසා පමණක් නොවේ .
ඒ සඳහා බලපෑ තවත් ප්‍රධාන හේතුවක් වූයේ , නිදහස් ආර්ථික පරිසරය තුළ තම ආත්ම ලාභය තකා අවශ්‍ය තරම් මුදල් උපයා ගැනීමටත් , විවිධ වරප්‍රසාද ලබා ගැනීමටත් , ඔවුන්ට අවස්ථාව ලැබීම ද වේ .
ආර්ථිකය නිදහස් කිරීමෙන් පසු , මේ රටට විශාල ලෙස විදේශ මුදල් ගලා ආ අතර , මේ රට තුළද විශාල ලෙස මුදල් සංසරණය වන්නට ද විය .
විවිධ වූ භාණ්ඩ මේ රටට ගලා එන්නට පටන් ගත් අතර , වෙළෙඳපොළ තුළ පරිභෝජන සඳහා විවිධ සුඛෝපභෝගී භාණ්ඩ ඒකරාශී වන්නට ද විය .
මිහිකත දෙන සම්පත ජලය ( අන්තර් ජාතික ජල දිනය මාර්තු 22 වැනිදාට යෙදී තිබිණි .
මෙවර තේමාව වූයේ ජලය හා ස්වාභාවික විපත් යන්නයි .
මේ ලිපිය ඒ වෙනුවෙනි .
) ජලය අද පිදිය යුතු වස්තුවකි .
ජලය අඩු වූවත් ස්වාභාවික විපත් ඇති වේ .
ජලය වැඩි වුවත් ස්වාභාවික විපත් ඇති වේ .
පසුගිය කාලයේ ජලය වැඩිවීමෙන් ශ්‍රී ලංකාවේ ඇති වූ ගංවතුරත් වර්තමානයේ ඇති වී ඇති නියඟයත් ඊට හොඳ උදාහරණයි .
මිනිසා ගේත් සතුන් ගේත් ගහකොළවලත් පණ රැකෙන්නේ ජලය නිසා ය .
මිනිසා ගොවිතැන් කරන්නේ ජලයෙනි .
මිනිසාට බීමට සුවය රැක ගැනීමට ජලය අත්‍යාවශ්‍යය .
ජල ජීවී සම්පත් වර්ධනයට , මත්ස්‍ය සම්පත් වර්ධනයට , විදුලිය නිපදවීමට ජලය නැතිවම බැරිය .
ජලය ඍථිවි ගෝලය තුළ පවතින්නේ ජල චක්‍රය අනුව සිදු වන චක්‍රීකරණයට අනුවය .
මේ අනුව ජල චක්‍රය නොතිබෙන්නට ජලය පිළිබඳ ගැටලු රාශියකට අපට මුහුණදීමට සිදු වනු ඇත .
මේ තත්ත්වය නිසා වසර දස ලක්ෂ ගණනකට පෙර ලොව සතුව තිබූ ජල සම්පත තවමත් ලෝකයේ එලෙසම පවතී .
මේ අනුව බලන විට ලෝකයේ මුළු ජලයෙන් සියයට 97 . 24 ක් පවතින්නේ මුහුදේ ඇති කරදිය ජලය ලෙසයි .
ලෝකයෙන් ම සියයට 75 ක් සාගරයෙන් වැසි තිබුණත් ඒ ජලය බිංදුවක්වත් අපට බීමට බැරි ය .
ඒ සමඟ ම ග්ලැසියර් සහ අයිස් කැප්ස ලෙස ලොව මුළු ජල පරිමාවෙන් සියයට 2 . 14 ක් පවතී .
භූගත ජලය ලෙස සියයට 0 . 61 ක් පවතින අතර මිරිදිය සහිත වැව් වල පවතින ජල ප්‍රමාණය සියයට 0 . 009 කි .
රටවල් තුළ පිහිටා ඇති මුහුදු වල ලොව මුළු ප්‍රතිශතයෙන් 0 . 0009 ක් ඇති අතර වායුගෝලයේ ඇති ජල ප්‍රමාණය සියයට 0 . 0001 කි .
මෙයින් මිනිසාගේ භාවිතය සඳහා යොදා ගත හැක්කේ වැව් ගංගා ඇළ දොළ පස සහ නොගැඹුරු භූ ගර්භයේ පිහිටි ජලය පමණි .
මේ අනුව මිනිසාට භාවිතයට ගත හැකි ජල ප්‍රතිශතය මුළු මිරිදිය ජල ප්‍රතිශතයෙන් සියයට 1 කටත් අඩුවන අතර එය මුළු ලොව පවතින මුළු ජල ප්‍රමාණයෙන් 0 . 01% ක් පමණක් බව කිව යුතු ය .
එසේ වුවත් අද මේ ජලය සුළු ප්‍රමාණය ද පරිසර දූෂණය ජල දූෂණය හා විවිධ රසායනික ද්‍රව්‍ය නිසා සම්පූර්ණයෙන් ම විනාශ වෙමින් පවතී .
එක්සත් ජාතීන්ගේ සංවර්ධන වැඩසටහනේ වාර්තාවලට අනුව මිනිසකුගේ වාර්ෂික ජල අවශ්‍යතාව ලීටර් 1000 කි .
දැනටමත් ලොව ජනතාවගෙන් සියයට 20 කට වැඩි ප්‍රමාණයකට පානීය ජලය නොමැත .
විද්‍යාඥයන් පවසන පරිදි වසර 2005 දී ලෝක ජනගහනයෙන් සියයට 60 කට තම ජල අවශ්‍යතාව සපුරා ගැනීමට නොහැකි වනු ඇත .
මෙම තත්ත්වය විශේෂයෙන් ම බලපාන්නේ ශ්‍රී ලංකාව වැනි තුන් වැනි ලෝකයේ දුප්පත් රටවලටයි .
2002 වසරේ ජගත් පාරිසරික සමුළුව ජොහැනස්බර්ග් නගරයේ දී පවත්වන ලදී .
මෙහිදී විශේෂ වාර්තාවක් ඉදිරිපත් කළ Pacific Institute of Oakland පර්යේෂණ ආයතනයය මෙම සමුළුවේදී වාර්තාවක් ඉදිරිපත් කරමින් හඬ නගා කියා සිටියේ 2020 වන විට මුලු ලෝකයේ ජලය නිසා ඇති විය හැකි මරණ සංඛ්‍යාව ලක්ෂ 760 ක් දක්වා ඉහළ නගින බවයි .
ලොව පුරා ඒඩ්ස් රෝගය නිසා මරණයට පත්වන රෝගීන් සංඛ්‍යාව ලක්ෂ 650 කි .
ඉහත නව වාර්තාව අනුව ඊටත් වඩා රෝගීන් සංඛ්‍යාවක් ජලය නිසා ඇති වන රෝගවලින් මරණයට පත් වීමට ඉඩ තිබේ .
විශේෂයෙන් කර්මාන්ත වලින් වන පරිසර දූෂණය නිසා හා වෙනත් අපද්‍රව්‍ය නිසා වන ජල දූෂණය මුළු ලෝකය පුරාම දැකිය හැකි ය .
මෙම ගැටලු නිරාකරණය කිරිමට කටයුතු නොකරන්නේ නම් ඉදිරි කාලයේ දී දස ලක්ෂ 135 ක ජනතාවකගේ ජීවිත අනතුරේ පවතින බවත් ජොහැන්නස්බර්ග් සමුළුවේදී අනාවරණය විය .
ස්ටොක්හෝම් නගරයෙන් ප්‍රකාශිත අන්තර් ජාතික වාර්තාවක් පෙන්වා දෙන්නේ ජනතාවට අවශ්‍ය ජල අවශ්‍යතා සපුරාලීමේ අරමුණු ඉටු කර ගැනීමට යන වියදම සෑම වසරකදීම ඩොලර් දස ලක්ෂ 25 කින් ඉහළ යා හැකි බව ය .
මේ ප්‍රමාණය ජලය ලබාදීමට වාර්ෂිකව යන වියදම සියයට 35 කින් ඉහළ යාමකි .
ඒ අනුව අපට කිව හැක්කේ පිරිසුදු ජලයට ලොකු වටිනාකමක් ඇති බවයි .
ජලය දූෂණය කිරීමට කිසිම වියදමක් නොගියත් ජලය පිරිසුදු කිරීමට යන වියදම ඉතාමත් ඉහළ ය .
අද තත්ත්වය අනුව දළ වශයෙන් ජනගහනයෙන් හයෙන් එකකට පවිත්‍ර ජලය නොලැබේ .
ඒ ප්‍රමාණය කෝටි 110 කි .
ඒ සමඟම ලෝක ජනගහනයෙන් සියයට 40 කට ප්‍රමාණවත් සනීපාරක්ෂක පහසුකම් නොමැත .
අලුත්ම තොරතුරු අනුව ජලය අද ජගත් කරලියේ ද ලොකු ප්‍රශ්නයකි .
විශේෂයෙන් උතුරු ඇමෙරිකාවේ බටහිර සහ දකුණු ආසියාවේ තත්ත්වය වඩා උග්‍රය .
එක්සත් ජාතීන්ගේ සංවිධානයේ අදහස අනුව ලෝක ජනගහනයෙන් සියයට 66 ක් පමණ ජනතාවක් එනම් ජනතාව කෝටි 550 ක් ජල හිඟයෙන් පීඩා විඳිති .
මේ අතර පිරිසුදු ජලය තිබූ තෙත් බිම්වලින් සියයට 50 ක් පමණ තිබූ ජලය හා පරිසර දූෂණය නිසා නැති වී ගොස් ඇත .
මේ තත්ත්වය මත ලොව හඳුනා ගත් මිරිදිය ජීව විශේෂ 10000 ක් සියයට 20 ක් වඳ වී ගොස් ඇති බව ද එක්සත් ජාතීන්ගේ සංවිධානය පෙන්වා දෙයි .
ඒ තත්ත්වය එක්සත් ජාතීන්ගේ සංඛ්‍යා ලේඛනවලට අනුව ජනගහනය වර්ධනය මෙන් දෙගුණයකටත් වැඩිය .
දැනට ලොව රටවල් 28 ක පදිංචි දසලක්ෂ 315 ක පමණ ජනතාවක් බීමට ජලය නොමැතිව දුක් විඳිති .
වසර 2025 වන විට මෙම තත්ත්වය ලෝකයේ රටවල් 50 ක දසලක්ෂ 3000 ක ජනතාවකට පැතිරී යයි .
ඒ තත්ත්වය අනුව 2025 වන විට ශ්‍රී ලංකාවට ද මෙම තත්ත්වය උදා වීමට බොහෝ ඉඩකඩ තිබේ .
ශ්‍රී ලංකාවේ සාමාන්‍ය වර්ෂාපතනය මිලිමීටර් 2000 කි . වර්ග කිලෝමීටර් 65610 ක භූමි ප්‍රදේශයක පැතිරෙන මෙම වර්ෂාව මගින් මිරිදිය සහ මීටර් දසලක්ෂ 131230 ක් ලැබෙන බව විවිධ අධ්‍යයනවලින් පැහැදිලි වී ඇත .
මෙම වර්ෂාවෙන් සියයට 31 ක් පමණ වාර්ෂිකව ගංගාවලින් ගලා යයි .
ඒ ප්‍රමාණය දල වශයෙන් ඝනමීටර් දසලක්ෂ 40680 ක් වේ .
ඉතිරි ප්‍රමාණය වන ඝනමීටර් දසලක්ෂ 90550 ක කොටසක් බෝග සහ ස්වාභාවික තුරුලතා මගින් උරා ගනු ලබන අතර ඉතිරිය කෙළින්ම වායුගෝලයට වාෂ්ප වෙයි .
දැනට මෙරට ජනගහනයෙන් සියයට 32 කට පමණ නළ ජලය සපයනු ලැබේ .
එසේ වුවත් දවසේ පැය 24 පුරා ජලය සැලසීමට හැක්කේ පවතින නළ ජල සම්පාදන ක්‍රම අතුරින් සියයට 66 කට පමණි .
ජල දූෂණය අද ශ්‍රී ලංකාවේ ජලය විනාශ වීමේ ප්‍රධානම තර්ජනයකි .
වැසිකිළි අපද්‍රව්‍ය රසායනික කෘමිනාශක , රසායනික පොහොර කර්මාන්ත අපද්‍රව්‍ය , අවිධිමත් භූමි පරිහරණය මීට ප්‍රධාන හේතු වෙයි .
පසුගිය දශකයේ මිහිකත ආයතනය නිකුත් කළ ශ්‍රී ලංකාවේ ස්වාභාවික සම්පත් වාර්තාවට අනුව එක් දිනකදී කැලණි ගඟට පමණක් එකතු වන අපද්‍රව්‍ය ප්‍රමාණය ඝනමීටර් 67500 - 80000 අතර වේ .
කැලණි ගඟට කරදිය මිශ්‍ර වීම නිසා පසුගියදා කොළඹ ජලය බෙදාහැරීම අඩපණ විය .
ඊට ප්‍රධාන හේතුව වූයේ කොළඹ හා ඒ අවට ප්‍රදේශවලට ජලය ලබාගෙන අඹතලේ ජල පවිත්‍රාගාරයටද මුහුදු ජලය ගලා ඒමයි .
ඊට ප්‍රධාන හේතුව වූයේ මුහුදු මට්ටමට වඩා ගගේ ජල මට්ටම පහළට ඒමයි .
ඊට අමතරව වඩදිය ඒමද එක් හේතුවකි .
කෙසේ වුවත් ගඟේ ජල මට්ටම අඩුවීමත් , ගඟේ පතුලේ වැලි හැරීම ප්‍රධාන හේතුවක් වී තිබේ .
ජාතික ජලාප්‍රවාහන හා ජල සම්පාදන මණ්ඩලය පවසන පරිදි අද කැලණි ගඟේ පතුල අතීතයේ තිබුණු මට්ටමට වඩා අඩි 7 - 16 අතර ප්‍රමාණයකින් ගැඹුරු වී තිබේ .
ඉහළ ජලාධාර සංරක්ෂණ ව්‍යාපෘතියේ අධ්‍යක්ෂ ඩී . පී . මුණවීර මහතා පවසන පරිදි ශ්‍රී ලංකාවේ ජලයේ නයිට්රේට් තිබිය යුත්තේ ජලය ලීටරයකට මිලිග්රැම් 5 ක උපරිම මට්ටමකි .
හොර්ටන්තැන්නේ බේකර්ස් ඇල්ලේ ඇති නයිට්රේට් මට්ටම ලීටරයකට මිලිග්රැම් 3 කි .
එසේ වුවත් නුවරඑළිය ග්‍රෙගරි වැවේ නයිට්රේට් සංයුතිය ලීටරයකට මිලිග්රැම් 12 සිට 96 දක්වා වැඩි වී තිබේ .
ඒ සමඟම නුවරඑළියේ බ්ලැක්ෆුල් ජලාශයේ නයිට්රේට් මට්ටම ලීටරයකට මිලිග්රැම් 60 දක්වා ද ඉහළ නැග ඇත .
ශ්‍රී ලංකාව තුළ ජලය සම්බන්ධ නීතිරීති ගණනාවක් ඇත .
1997 වන විට තිබුණු එවැනි නීතිරීති අණ පනත් 41 ක් විය .
නමුත් ඒවා අද ක්‍රියාත්මක නොවේ .
1949 දී රාජ්‍ය ඉඩම් පනත ද , 1951 දී පාංශු සංරක්ෂණ පනත ද ඉදිරිපත් විය .
එසේ වුවත් මේ එක පනතකවත් ජලාධාර කළමනාකරණය හා සංරක්ෂණය පිළිබඳ නීතිරීති අඩංගු වූයේ නැත .
එමෙන්ම මෙම නීතිරීතිවලින් අද ක්‍රියාත්මක වන්නේ ද පාවිච්චි වන්නේ ද කීපයක් පමණි .
මීට වසර 20 කට පෙර සිට මෙරට ජලාධාර කළමනාකරණය සඳහා නීති කෙටුම්පත් සකස් කිරීමට ජල සම්පත් මණ්ඩලය උනන්දු වුවද එයින් වැඩක් වූයේ නැත .
මේ තත්ත්වය මත සිදුවන්නේ මෙරට ජල සම්පත් ජල මූලාශ්‍ර හා ජල මාර්ග විනාශ වීමත් , දූෂණය වීමත් , අපතේ යාමත් පමණි .
පරිසර හා ස්වාභාවික සම්පත් අමාත්‍යාංශයේ ඉහළ ජලාධාර කළමනාකරණ ව්‍යාපෘතිය මගින් මෙරට ඌව , මධ්‍යම හා සබරගමු ප්‍රදේශවල ජලාධාර සංරක්ෂණයට සුදුසු වැඩපිළිවෙළක් ක්‍රියාවට නංවා ඇත .
එය දැනට ඉතා සාර්ථකව ක්‍රියාත්මක වෙයි .
එසේ වුවත් එම ව්‍යාපෘතිය මගින් ඉටු කරන කාර්යයන් ඉදිරියට ගෙන යාමට ජලාධාර ඒකක පිහිටුවිය යුතු බවට යෝජනා ඉදිරිපත් වී ඇත .
එහෙත් තවම ඒ පිළිබඳව බලධාරීන් කිසිම පියවරක් ගෙන නොමැති වීම ඉතා කණගාටුදායකය .
මේ අයුරින් අපේ ජල සම්පත් පිළිබඳව වගකිව යුතු බලධාරින් හා නිලධාරීන් හා අදාළ ආයතන කිසිම උනන්දුවක් නැතිව ක්‍රියා කරන්නේ නම් ඊට වන්දි ගෙවීමට සිදු වන්නේ ජීවත්ව සිටින අපට පමණක් නොවේ .
ඉදිරියට ජීවත්වීමට සිටින හා ඉදිරියේදී උපත ලැබීමට නියමිත මතු පරම්පරාවට බවද මතක තබා ගත යුතුය .
නිහාල් පී . අබේසිංහ පොදු ජනනායක රණසිංහ ප්‍රේමදාස " යම් දිනෙක ජෝර්ජියාවේ රතු කඳු මත ඉස්සර වහලුන් ගේ පුතුන් සහ ඉස්සර වහල් - හිමියන් ගේ පුතුන් සහෝදරත්වයේ මේසය වටා එකට ඉඳගැනීමට සමත්වනු ඇතැයි මම සිහින දකිමි .
අයුක්තියේ තාපයෙන් පීඩා විඳින ජනපදයක්වූ මිසිසිපි ජනපදය පවා එක් දිනක නිදහසේ සහ යුක්තියේ ක්ෂේම භූමියක් වනු ඇතැයි මම සිහිනයක් දකිමි .
යම් දිනක මගේ කුඩා දරුවන් හතර දෙනා ඔවුන්ගේ හමේ වර්ණයෙන් නොව , ඔවුන්ගේ චරිතයේ අන්තර්ගතයෙන් විනිශ්චයට ලක්වනු ඇත්තාවූ ජාතියක ජීවත්වනු ඇතැයි මම සිහිනයක් දකිමි .
යම් දිනෙක සෑම මිටියාවතක් ම ඉහළට ඔසවනු ලබනු ඇතැයි ද සෑම කන්දක් ම සහ කඳුවැටියක් ම පහත් කරනු ඇතැයි ද මම සිහිනයක් දකිමි .
රළු තැන් සමතලා කරනු ඇත .
එසේ ඇද තැන් කෙළින් කරනු ඇත .
මා දකුණට යන්නේ මේ විශ්වාසයත් සමඟ ය .
මේ විශ්වාසයෙන් යුතුව අපට බලාපොරොත්තු රහිත භාවයේ කන්දෙන් බලාපොරොත්තු වේ ගලක් කොටා ගැනීමට හැකි වනු ඇත .
මෙම විශ්වාසයෙන් යුතුව යම් දිනක අප නිදහස් වන බව දැනගෙන අපට එකට වැඩ කිරීමට එකට යාඥා කිරීමට සහ අරගල කිරීමට හැකි වනු ඇත .
" නිදහසේ සිහිනය පිළිබඳ ඇමරිකානු කළු ජාතික නායක මාටින් ලූතර් කිං ගේ මෙම ඓතිහාසික කියමන මාගේ මතකයට නැගුණේ ශ්‍රී ලංකාවේ දෙවැනි විධායක ජනාධිපති මැතිවරණය සඳහා එක්සත් ජාතික පක්ෂයේ අපේක්ෂකයා වශයෙන් අග්‍රාමාත්‍ය රණසිංහ ප්‍රේමදාස මැතිතුමන් නම් කිරීමෙන් අනතුරුව පැවැති එක්සත් ජාතික පක්ෂ විශේෂ සමුළුව අමතා ඔහු පැවැත්වූ කතාවට ඇහුම්කන් දුන් අවස්ථාවේ දී ය .
1988 වසරේ ඔක්තෝබර් මස 09 දින සුගතදාස ගෘහස්ත ක්‍රීඩාංගණයේ පැවැති මෙම විශේෂ මහා සම්මේලනය අමතා ප්‍රේමදාස මැතිතුමන් මෙවන් වූ අදහසක් ප්‍රකාශ කළේ ය .
" දසලක්ෂ සංඛ්‍යාත නිහඬ ජනතාවගේ කටහඬ වීමට මට හැකි නම් ඔවුන් දුකින් මුදවන ප්‍රධාන අවිය වීමට මට හැකි නම් මම එය මගේ ශ්‍රේෂ්ඨතම ජයග්‍රහණය ලෙස සලකමි .
" එදා මාටින් ලූතර් කිං නම් වූ ශ්‍රේෂ්ඨතම ඇමරිකානු කළු ජාතික නායකයා මෙන් රණසිංහ ප්‍රේමදාස මැතිතුමන් ද නිරන්තරයෙන් ම තම අවධානය යොමු කළේ බහුතර නිහඬ ජනතාවගේ සැබැ හඬක් වීමටයි .
ඔහු විසින් ක්‍රියාවට නැංවූ සෑම සියලු සංවර්ධන ව්‍යාපෘතියක් තුළින්ම නිරන්තරයෙන්ම උත්සාහ ගනු ලැබුවේ සදාතනිකවම එම ජන කොටස් මුහුණ දුන් දුකින් ඔවුන් මුදවා ගැනීමට යි .
තමාට දෛවය සමගින් නිශ්චිත වූ ඉලක්කයක් පවත්නා බව රණසිංහ ප්‍රේමදාස මැතිතුමන් නිරන්තරයෙන් ම විශ්වාස කළේ ය .
කවර බාධක පැමිණිය ද එය කවර වූ දීර්ඝ ගමනක් වුව ද සිය ඉලක්කය කරා නොපසුභටව ගමන් කිරීම ඔහුගේ ඒකායන අදිටන විය .
එම ගමන තුළ ඔහුට මුහුණ දීමට සිදු වූ බාධක කම්කටොලු ඔහුගේ මෙම අයෝමය අධිෂ්ඨානය ශක්තිමත් කිරීමට හේතු විය .
ඔහුගේ සියලු ප්‍රතිපත්ති හා වැඩපිළිවෙළ නිරන්තරයෙන්ම එල්ල වූයේ නැති බැරි ජනතාවගේ ඇති හැකිකම ඉස්මතු කොට ඔවුන් සමාජයේ වඩාත් පිළිගත් ජන කොටසක් බවට පත් කිරීමට යි .
මෙම අරමුණ කරා ගිය ඔහුගේ ගමන්මඟ පිළිබඳ බොහෝ අයෙකු සිතුවේ මිරිඟුවක් පසුපස හඹා යන ගමනක් ලෙස යි .
එම නිසා ම ඔහු බොහෝ විට හුදකලා විය .
නමුත් ඒ සෑම සියලු අවස්ථාවක ම ඔහුගේ ජයග්‍රහණයට හේතු විය .
රජයෙන් නිවාස ඉදිකිරීම මධ්‍යම පන්තික ජන කොටස් සඳහා පමණක් සීමාව පැවැති යුගයක සැමට සෙවණක් යන ශීර්ෂ පාඨය යටතේ මෙරට ජීවත් වන සෑම දරු පවුලකට ම නිවසක් පිළිබඳ අයිතිය ලබා දීම ඔහුගේ අභිප්‍රාය විය .
මෙය ලෙහෙසි පහසු කාර්යයක් නොවන බව බහුතරයේ අදහස විය .
ප්‍රේමදාස මැතිතුමන් ගේ නිවාස සංවර්ධන වැඩසටහන , මෙරට ජීවත්වන බහුතර ජනතාව ගේ නිර්මාණශීලීත්වය පිළිබඳ විශ්වාසය තැබු සුවිශේෂි ක්‍රියාදාමයක් ලෙසින් හඳුන්වාදිය හැකි වේ .
මෙය මෙරට සමාජයේ සංකීර්ණ ගැටලු සහ විවිධ අභියෝගවලට වඩාත් ප්‍රායෝගික විසඳුමක් ලබා දුන් අවස්ථාවක් ලෙසින් ද හඳුන්වා දීම වඩාත් සුදුසු වේ .
ආරම්භක ලෙසින් රට පුරා ක්‍රියාත්මක කළ නිවාස ලක්ෂයේ වැඩසටහන ඔහු විසින් මෙරට ක්‍රියාත්මක කළ ජාතික නිවාස වැඩපිළිවෙළේ මූලික අත්දැකීමක් විය .
එම අත්දැකීම් පසුබිම් කොට ක්‍රියාත්මක වූ නිවාස දසලක්ෂය සහ ඉන් අනතුරුව ක්‍රියාත්මක වූ නිවාස පහළොස් ලක්ෂය වැඩපිළිවෙළ රටේ බහුතර ජනතාව ගේ නිවාස අවශ්‍යතාවය නිසි ලෙසින් තේරුම් ගෙන රට තුළ මෙතෙක් ක්‍රියාත්මක වූ සාර්ථක නිවාස සංවර්ධන වැඩසටහනක් ලෙසින් හඳුන්වාදිය හැකි වේ .
දුප්පත්කම දුරුකිරීම උදෙසා එතුමන් විසින් ක්‍රියාවට නැංවූ ජනසවිය වැඩසටහන සඳහා අවශ්‍ය මූලික අත්දැකීම සහ මඟපෙන්වීම ප්‍රේමදාස මැතිතුමන් ලබා දුන්නේ මෙම නිවාස සංවර්ධන වැඩසටහන තුළිනුයි .
ඉන්න හිටින්න තැනක් නොමැතිකම දුප්පත්කමට මූලික හේතු සාධකයක් බව මනාව තේරුම් ගත් ප්‍රේමදාස මැතිතුමන් හිසට සෙවණක් සැපයීම තුළින් හිතට නිවනක් ලබා දීම අරමුණු කොට ලක්ෂ සංඛ්‍යාත නැති බැරි ජනතාව වෙනුවෙන් පුළුල් ජාතික මෙහෙවරක නිරත විය .
නැතිබැරිකම , ජනතාවගේ නොහැකියාවක් ලෙසින් සැලකු සමාජ පසුබිමක් තුළ ප්‍රේමදාස මැතිතුමන්ට අවශ්‍ය වූයේ රටේ බහුතර මෙම ජන කොටසගේ ඇතිහැකිකම ඉස්මතු කර ගැනීමටයි .
මෙතෙක් පිංපඩියකට හෝ දීමනාවකට සීමාව පැවැති රටේ මෙම දුගී දුප්පතුන්ගේ පෝෂණ තත්ත්වය වර්ධනය කොට ඔවුන්ගේ ශ්‍රම දායකත්වය රටේ සැබෑ සංවර්ධනය සඳහා සක්‍රිය ලෙසින් දායක කරගැනීමට ප්‍රේමදාස මැතිතුමන් ජනසවිය වැඩපිළිවෙළ තුළින් කටයුතු කරනු ලැබූ අතර , එම වැඩපිළිවෙළේ සැබෑ සාර්ථකත්වය හේතුවෙන් ලෝක බැංකුව , ජාත්‍යන්තර මූල්‍ය අරමුදල වැනි ජාත්‍යන්තර සංවිධාන පවා එකී ක්‍රියාකාරිත්වය පැසසුමට ලක් කරනු ලැබීය .
ගමකට හෝ ප්‍රදේශයකට නොව සංවර්ධනයේ ප්‍රතිලාභ මුළු රටට ම හිමිවිය යුතුය යන්න එතුමන් ගේ අදහස විය .
ඒ සඳහා ප්‍රේමදාස මැතිතුමන් ක්‍රියාත්මක කළ සෑම වැඩපිළිවෙළක්ම මුළු රට පුරාම ජාතික සංවර්ධන වැඩසටහනක් ලෙසින් ක්‍රියාවට නැංවීය .
විවිධ දේශපාලන නායකයින් විවිධ වූ පොරොන්දු දෙමින් මෙරට ජනතාව අතරට ගිය යුගයක මෙම ජනතාව මුහුණ දුන් සැබෑ ප්‍රශ්න සඳහා ඔහු ගේ ම සහභාගිත්වයෙන් වඩාත් ප්‍රායෝගිකව විසඳුම් සෙවීමට ප්‍රේමදාස මහතා නිරන්තරයෙන්ම උත්සාහ ගනු ලැබීය .
ආරම්භක වශයෙන් මෙම සංවර්ධනයේ ක්‍රියාකාරකම් ව්‍යාපෘති පදනමක පැවතිය ද පසුව ඒ සියලු වැඩපිළිවෙළ රටේ බහුතර ජනතාව වැළඳගත් සංවර්ධන ව්‍යාපෘතීන් බවට පත්විය .
යාපහුව මැතිවරණ කොට්ඨාසයේ සමාජයෙන් කොන්වූ අසරණ ජන කොටස් ජීවත්වූ බඩල්ගම නිවාස සහ සෙසු පොදු පහසුකම් සමගින් අංග සම්පූර්ණ ආදර්ශ ගම්මානයක් බවට පත් කරමින් ඇරැඹි උදාගම් ව්‍යාපාරය පසුකලක මෙරට ගම්මාන 25000 කට අධික ප්‍රමාණයක් ආවරණය වන අයුරින් ක්‍රියාත්මක වූ සැබෑ නිවාස සංවර්ධන ව්‍යාපෘතියක් බවට පත් විය .
උතුරු නැගෙනහිර ප්‍රදේශ ඇතුළු දිවයිනේ විවිධ ප්‍රදේශයන්හි තැන තැන සංවර්ධනය වූ ආදර්ශ ගම්මාන උදා කළ ගම්මාන සංවර්ධනය කරමින් ලැබූ අත්දැකීම් පදනම් කොට ගත් ප්‍රාදේශීය ගම් උදාව වැඩපිළිවෙළක් බවට පත්කිරීමට ප්‍රේමදාස මැතිතුමන් සමත් විය .
සංවර්ධනයේ සැබැ අත්දැකීම් ගමට පමණක් සීමා නොකළ ප්‍රේමදාස මැතිතුමා නගර උදාව වැඩපිළිවෙළ තුළින් නගරයේ ජීවත්වන දුගි දුප්පත් ජනතාව අතරට නාගරික සංවර්ධන ව්‍යාපෘතින් හඳුන්වා දුන් අතර දිවයින පුරා නාගරික ප්‍රදේශ රැසක සැලසුම්ගත නිවාස ව්‍යාපෘතීන් බිහිකිරීමට එම වැඩපිළිවෙළ නොමඳව දායක කරගනු ලැබීය .
නිවාස සංවර්ධනයට සමගාමීව ගමේත් නගරයේත් සිදුවූ යටිතල පහසුකම් සංවර්ධනය ජනතාව ගේ ජන ජීවිතයට පුළුල් බලපෑමක් ඇති කළ ද එය ඔවුන්ගේ ආර්ථිකය ශක්තිමත් කරගැනීමට ප්‍රමාණවත් නොවන බව තේරුම්ගත් ප්‍රේමදාස මැතිතුමන් මෙතෙක් ගමේ ශ්‍රමය නගරයේ කම්හලට යාම වළක්වාලමින් නගරයේ කම්හල් ගමට ගෙන ගොස් ගමේ ශ්‍රමය හා සම්පත් දායක කරගනිමින් ග්‍රාමීය ආර්ථිකය ශක්තිමත් කිරීමට ඇඟලුම් කම්හල් 200 වැඩපිළිවෙළ දායක කරගනු ලැබීය .
රට පුරා ක්‍රියාත්මක කළ මේ සියලු ව්‍යාපෘතින් තුළින් ඔහුගේ මූලික ඉලක්කය වූයේ සුළුතරයකට හිමි වූ සම්පත් බහුතරයක් අතර බෙදාහදා දී ජනතාවගේ මෙන්ම රටේ ආර්ථිකය හා සමාජ පසුබිම ශක්තිමත් කරමින් ස්වශක්තියෙන් ජනතාවට නැගී සිටීමට අවකාශ ලබා දී ඒ තුළින් සමාජ සාධාරණත්වය හා එකිනෙකාට උදව් කරන සහජීවනයක් ඇති කරලීම යි .
ප්‍රේමදාස මැතිතුමන් විසින් මෙරට ක්‍රියාත්මක කළ බොහෝ සංවර්ධන ව්‍යාපෘතීන් අප රටට අලුත් අත්දැකීම් විය .
ඒ නිසා ම මෙම ව්‍යාපෘතීන් වරෙක සමහරෙකු ගේ විවේචනයට භාජනය විය .
වෙනත් රටක සුදු ජාතිකයකු ඉදිරිපත් කළ මතවාද හා සංකල්ප හිස මත තබා ක්‍රියාත්මක කරන්නන්ට , අපේ ම යයි කිව හැකි මෙවන් දෑ නිර්මාණය කිරීම විහිළුවක් විය .
එය අපහාසයට උපහාසයට ලක්වූ අවස්ථා ද නැත්තේ නොවේ .
එතුමා ගේ මෙවන් වැඩපිළිවෙළ නිසි ලෙසින් හා ගැඹුරින් අධ්‍යයනය නොකොට , එහි ප්‍රතිලාභ ගැන නොසිතා දේශීය රටකින් හෝ ජාත්‍යන්තර ආයතනයකින් හඳුන්වා නුදුන් නිසා එයට එල්ල වූ විවේචන සුළුපටු නොවේ .
රටේ නායකත්වය හා වගකීම නිරන්තරයෙන් ම තරුණ පිරිස් සතු විය යුතුය යන අදහසේ දැඩිව එල්බ සිටි මෙතුමා ඒ සඳහා තමන් විසින් ක්‍රියාවට නැංවූ සැම සියලු සංවර්ධන ක්‍රියාදාමයක දී ම මුල් තැනක් දෙනු ලැබුවේ තරුණ පිරිසටයි .
මේ නිසාම මැතිවරණ කටයුතු සඳහා අපේක්ෂකයින් පත්කිරීමේ දී තරුණයින් සඳහා වැඩි අවස්ථාවක් ලබාදිය යුතුය යන නව මැතිවරණ සංකල්පය රටට ඉදිරිපත් කරමින් එතුමන් විසින් ම එය ක්‍රියාවට නැංවීමට තරම් එඩිතර විය .
මෙරට සියලු ජන කොටස් අතර සාමය සමගිය අවංකව අපේක්ෂා කළ නායකයකු ලෙස ප්‍රේමදාස මැතිතුමා හඳුන්වාදිය හැකි වේ .
සෑම කාර්යයක දී ම සිංහල ද්‍රවිඩ මුස්ලිම් ආදි සියලු ජන කොටස්හි අදහස් උදහස් නිවැරැදිව තේරුම් ගනිමින් නිරන්තරයෙන් ක්‍රියාත්මක වූ ප්‍රේමදාස මැතිතුමා මෙරට බහුතර ජන කොටස් හි විශ්වාසය දිනාගනිමින් රට පාලනය කළ රාජ්‍ය නායකයකු ලෙස හඳුන්වාදිය හැකි වේ .
බිහිසුණු ප්‍රචණ්ඩ ක්‍රියාදාමයන් දෙකකට රට මැදිව පැවැති මොහොතක , රටේ නායකත්වය බාරගත් ප්‍රේමදාස මැතිතුමා බාරගත්තේ දෙකොන ඇවිලුණු විලක්කුවක් බඳු රටක් යයි සඳහන් කළේ සැබවින් ම රටේ උතුරු හා දකුණු දෙ අංශයේ ම පැවැති යුද තත්ත්වය නිසා යි .
කොළ කැබැල්ලකින් රටම අක්‍රීය කළ යුගයක , විශ්වවිද්‍යාල හා පාසල් වැසී ගිය යුගයක , නිල නොවන ඇඳිරිනීතිය පැනවූ යුගයක , දේශපාලනඥයින්ගේ ජීවිත අභියෝගයන්ට ලක්ව සිටි යුගයක ඡන්දය වෙනුවට උණ්ඩයට මෙරට ජනතාව බියපත් ව සිටි යුගයක දේශපාලන නායකයින් අමු අමුවේ ඝාතනය කළ යුගයක ප්‍රේමදාස මැතිතුමා රටේ පාලනය භාරගනු ලැබුවේ ඒ සියලු අභියෝගවලට නොබියව ම මුහුණ දෙමිනි .
ප්‍රේමදාස මැතිතුමන් ගේ දේශපාලන ගමන් මගේත් , සමාජ මෙහෙවරේත් සැම සියලු ස්ථානයක ම නිරන්තරයෙන් ම සනිටුහන්ව ඇත්තේ පොදුජන මෙහෙවරේ සංකේතයයි .
රටේ පොදු ජනතාව තුළින් ඉපිද ජනතාව අතර ජීවත් වෙමින් ඔවුන්ගේ ඕනෑ එපාකම් නිසි අයුරින් අවබෝධ කර එම ජනතාවගේ අවශ්‍යතාවයට අනුකූලව සිය පාලන කටයුතු මෙහෙයවූ ප්‍රේමදාස මැතිතුමා ක්‍රියාත්මක කළ සංවර්ධන කාර්යයන්හි සාර්ථකත්වය ඔහු ජීවත්වූ සමය තුළ දී ම දැකගත හැකි විය .
ඔහු අපෙන් වෙන්වී වසර එකොළහක් ගතවන මෙවන් අවස්ථාවක දී එම කාර්ය භාරය අප සමාජයට වඩාත් අවශ්‍ය වී ඇත .
" ලොකු අය වඩ වඩාත් ලොකු වන්නේ කුඩා අයට ලොකුවට උදවු කළ පමණට ය .
ලොකු අය කුඩා අය පාගා දැමීමට වෙර දැරුවොත් සිදුවන්නේ ලොකුකමේ කුඩා බව ඉස්මතු වීම යි .
එමගින් කුඩා අය වඩාත් ලොකුවට මූර්තිමත් වේ .
" වරෙක ප්‍රේමදාස මැතිතුමා විසින් ප්‍රකාශිත මෙවන් අදහසකින් මම මෙම සටහන නිම කිරීමට කැමැත්තෙමි .
ප්‍රේමදාස දර්ශනය චින්තනය සහ වැඩපිළිවෙළ යනු කිසියම් වූ පුද්ගලයකුගේ ක්‍රියාදාමයක් නොවේ .
එය මෙරට සමස්ත ජනතාව වැළඳගත් දර්ශනයක් හා ක්‍රියාපිළිවෙතකි .
ජනතාවගේ අභිවෘද්ධිය උදෙසා සිය දිවිපෙවෙත කැප කළ ප්‍රේමදාස මැතිතුමා වෙත අපට කළ හැකි වටිනාම උපහාරය වනුයේ එතුමන් එදා ජනතාවගේ උන්නතිය උදෙසා ක්‍රියාවට නැංවූ මෙම මෙහෙවර තවදුරටත් ශක්ති ප්‍රමාණයෙන් ඉටු කිරීමයි .
ඉමිතියාස් බාකීර් මාකාර් විනාශයේ අභිමුව ඇති ගරාඬුව දූපත *පුරාවිද්‍යාත්මක ගල් පුවරු විනාශය *මුළු දූපත ම ගිනි තියලා *හෝටලයක් ඉදිකිරීමේ අරමුණක් ඉර ගල වැටෙන්නට තවත් ඇත්තේ අඩු කාලයකි .
සූර්යයා කිසිදු ලෝබකමකින් තොර ව සිය රක්ත වර්ණ රැස් දහර කළපු දිය මත විසුරුවයි .
ඒ ඇසිල්ලෙන් සිහින් රළ නඟන නිල්වන් ජල තලය දඹ රන් පැහැයට හැරෙන්නේ දිව සළුවක සිරි මවමිනි .
කළපු ඉවුරේ හා දූපතේ ඇති කඩොලාන ප්‍රමුඛ අනෙකුත් ගහ කොළවල හරිත පැහැයන් රත් වර්ණය අවශෝෂණය කර ගන්නේ දැඩි ආශාවකිනි .
ඒ අතර දෙස් විදෙස් විවිධ කුරුලු පන්තීන් මියුරු සරින් ගයමින් ගුවන් ගැබ අරා ඔබ මොබ තටු සලන්නේ මිනිස් අපට වඩා නිදහසක් හා සන්තෝෂයක් තමන්ට ඇතැයි හඬ ගා කියන්නට මෙනි .
ඒ අතර දියකාවෙක් ජල තලයට අඟල් කිහිපයක් ඉහළින් නැවතී වේගයෙන් තටු සලන්නේ රසවත් ගොදුරක් දැකීමෙන් ඇති වූ ප්‍රීතියට ය .
තවත් තැනක තුන් ඉරි අප්පුවෙක් ඉදුණු කිරල ගෙඩියක රස බලා පිනා ගිය ප්‍රීතියෙන් යුතුව අතු අත්තට වලිගයෙන් ගසමින් ටිං ටිං හඬ දෙයි .
ඒ අතර කළපු දියේ ඇති ඇඟ කිළිපොලා යන තරමේ සිසිලස රැගෙන හමන සිහින් පවන් රැල්ලට අනුව ගස්වැල් නඟන සිලිසිලිය සරස්වතිය ගේ සිතාරයේ තත් බිඳෙන හඬට නො දෙවෙනි ය .
මෙම විචිත්‍රවත් දසුන මැවෙන්නේ සොබා දහම් මාතාව ගේ තවත් අපූර්වතම නිමවුමක් වන කඹුරුගමුවේ ගරාඬුව කළපුව හා දූපත ආශ්‍රයේ දී ය .
මෙහි දී මිනිස් මනසක ඇති සියලු දුක්ඛදෝමනස්සයන් මෙම පරිසරය විසින් අවශෝෂණය කරගන්නේ ඒ මනස ගුවනේ පාව යන තරමේ සැහැල්ලුවකට පත් කරමිනි .
සොබාදහම් මාතාව සෞන්දර්යයෙන් අනූන මෙවැනි පරිසර පද්ධතීන් මවන්නේ ඒ උදාර කාර්යය උදෙසා ය .
එහෙත් එම උදාර කාර්යය ඉටු කරනු සඳහා මෙම පරිසර පද්ධතිය තවත් කෙතරම් කාලයක් නිරුපද්‍රිතව පවතී දැයි කිව නොහැකි තත්ත්වයකට අද කරුණු කාරණා යෙදී ඇත .
එම අවාසනාවන්ත තත්ත්වය උදාවූයේ දේශීය ඉඩකඩම් විදේශිකයනට මිල දී ගැනීමට හැකි වන පරිදි අණ පනත් සකසා සවිමත් කිරිමත් සමඟ ය .
කාලකණ්ණි විවෘත ආර්ථිකයේ ශාපය මුළු සමාජය පුරා ම ඔඩු දුවද්දී ඇති වූ මෙම තත්ත්වය රටට ඉතා ම හානිකර ය .
එහෙත් සමහරුනට මෙයත් ආශීර්වාදයක් වී ඇත .
තණ්හාව , ආත්මාර්ථය , දැන උගත් බුද්ධිමත් බවෙන් අඩුකම ද මීට හේතුවනවා ඇත .
කෙසේ වෙතත් ඒ අයගෙන් සමාජයට සිදුවන්නේ අයහපතක් ම ය .
ඒ අයහපත සමාජයේ සෑම කේෂ්ත්‍රයක් හරහා ම ගමන් කරන්නේ ය .
එහි දී පරිසරය ගැන කථා කරන විට ගහකොළ , ඇළදොළ , සතා සිවුපාවා ආදී සෑම සොඳුරු නිමවුමක් ම ඔවුන් දකින්නේ මුදල් උපයා ගත හැකි තවත් එක් භාණ්ඩයක් ලෙස ය .
ඒ අනුව අද වන විට මා ඉහතින් සඳහන් කළ ගරාඬුව දූපත ද විදේශිකයෙකු ගේ තනි අයිතියක් බවට පත් වී ඇත .
මේ වන විට ඔහු ම අක්කර හතක් වන එම දූපතේ තිබූ වටිනා කඩොලාන හා වෙනත් ශාක විශේෂ කපා ගිනි තබා ව්‍යවසනයක් සිදු කර ඇත .
හෝටලයක් තැනීමේ සැලසුමක් ද තිබේ .
මේ පිළිබඳ ව මිරිස්සේ හේන්වල ධර්මරක්ෂිතාරාමාධිපති වැලිගම සාසනාරක්ෂක බල මණ්ඩලයේ ගරු සභාපති ශ්‍රී ධර්මරක්ෂිත වංශාලංකාර දෙනිපිටියේ සෝමගුණ නායක ස්වාමින් වහන්සේ අදහස් ප්‍රකාශ කර සිටියේ මෙසේ ය .
" මේ දූව අලෙවි කළ යුතු නැහැ .
මේ දූපත පොළොන්නරු යුගය හා සබඳතා ඇති තැනක් .
පෘතුගීසින් ගෙන් රට බේරාගෙන රාජ්‍යත්වයට පත්වුණු පළමුවන විජයබාහු හෙවත් කීර්ති කුමාරයා රුහුණේ සේනා සංවිධානය කරද්දී මේ දූපතේ අප්‍රකට ව සැඟවී සිටියා .
දැනට ගරාඬුව - නදීතීරාරාමය පිහිටි ස්ථානයේ තමයි තාවකාලික පිළිම ගෙයක් තනවා එතුමා වන්දනාමාන කටයුතු කළේ .
ඒ කාලේ මේ කළපුවේ මිනී කන කිඹුලන් විශාල ප්‍රමාණයක් ඉඳලා තියෙනවා .
සතුරන් දූපතට පැමිණීම ඒකෙන් වැළකුණා කියලා තමයි ජනප්‍රවාදයේ එන්නේ .
අපි දන්න කාලෙත් මේකේ කිඹුල්ලු හිටියා .
එයින් කිඹුල්ලු දහතුන් දෙනෙක් මරපු අයෙක් අදටත් ජීවත් වෙනවා .
ඒ අනුව රජ කාලේ කිඹුල්ලු හිටියාය කියන කථාව අපට අහක දමන්න බැහැ .
අදටත් එක කිඹුලෙක් ඉන්නා බව ධීවරයින් පවසනවා .
සේනා සංවිධාන කටයුතුවලින් බලවත් වූ කීර්ති කුමාරයාට සිරිය හෙවත් රිදී අසිපත පළඳවලා ආදිපාද තනතුර පිරිනමලා තියෙන්නේ මේ දූපතේ දී " මෙහි ජෛව විවිධත්වය ද පවතින්නේ ඉහළ තලයක ය .
මෙම කළපුව හා ඒ ආශ්‍රිත පරිසරයේ වෙසෙන ජීවීන් ද විශේෂ රාශියකට අයත් වේ .
ඒ අතරින් පක්ෂීන් ගැන සැලකීමේ දී දේශීය හා විදේශීය විශේෂ කිහිපයකට ම අයත් පක්ෂීන් විශාල ප්‍රමාණයක් මෙම පරිසරයේ ජීවත්වන අතර ඔවුන් මෙසේ නම් කළ හැකි ය .
සුදු වැදි කොකා , ගව කොකා , කණ කොකා , ලය සුදු කොරවක්කා , පොදු දම් කිතලා , අලි මානාවා , සේරුවා , කළු පිය ඉපල්පාවා , බමුණු පියාකුස්සා , කිරලා , පිළිහුඩුවා , මුහුදු ලිහිණියා , කවුඩා , දියකාවා හා දිය කෑඳැත්තා ආදීහු ඒ අතර වෙති .
මිරිස්සේ උඩුපිල හා කඹුරුගමුවේ තල්අරඹ යන ප්‍රදේශ වෙත ඇදෙන ඇළ මාර්ග දෙකකින් මෙම කළපුව සාගරය හා සබඳතා ගොඩ නගා ගනී .
මෙම ඇළ මාර්ගවල හා කළපු දියේ ජීවත්වන මත්ස්‍යයෝ ඹසක් සිටිති .
ඒ අතරින් ආඳා , ලූලා , මල් කොරලියා , ජපන් කොරලියා , වැලිගොව්වා , පෙතියා , අඟුළුවා , කාවයියා , මගුරා , හුංගා , මඩියා , පරාටියා , වේක්කයා , හා හඳයා විශේෂිත ය .
මීට අමතර ව ඉස්සන් හා කකුළුවන් ද සාමාන්‍ය ප්‍රමාණයක් මෙම පරිසරයේ දී දැක ගත හැකි ය .
මෙහි කඩොලාන ශාක ප්‍රජාව ද ඉතා සාරවත් ව වැඩී ඇත .
රුහුණු විශ්වවිද්‍යාලයේ උද්භිද විද්‍යා අධ්‍යයන අංශයේ හිටපු මහාචාර්ය අලවත්තාගොඩ ප්‍රේමදාස මහතා මෙම පරිසරයේ කළ සමීක්ෂණයක දී හෙළි වී ඇත්තේ ශ්‍රී ලංකාවෙන් දැනට හමු වී ඇති සත්‍ය කඩොලාන 22 න් විශේෂ 8 ක් ම මෙහි ඇති බවකි .
ඒවා අතරින් මහා කඩොල් ශාකය සරුවට වැඩී ඇත .
පොළව මට්ටමින් ඉහළට ද සිටින සේ විශාල ප්‍රදේශයක් පුරා පැතිරුණු ඒවායේ මුල් පද්ධතිය කළපු ඉවුර සෝදාපාලුවෙන් වැළකීමට ඉදි කළ ශක්තිමත් පවුරක් වැනි ය .
ඊට අමතර ව මල් කඩොල් , ඇවරි කඩොල් හා හීන් කඩොල් යන කඩොල් විශේෂත් මූදු කජු කජු හා කිරල යන සත්‍ය කඩොල් විශේෂත් ඒ ආශ්‍රිතව වැඩෙන කරැන් , වල්බෙලි , කඳුරු , වෙල් අනෝදා , දිය මිදෙල්ල ආදි සමස්ත ශාක ප්‍රජාව මගින් මෙම පරිසරයේ පැවැත්මට ඉටුවන මෙහෙය අති විශාල ය .
බොහෝ විට උරග හා උභය ජීවීන්ට නිවස්නය වන්නේ ද මෙම කඩොලාන ආශ්‍රිත පරිසරය වේ .
කකුළුවා , ඉස්සා , කුඩා ප්‍රමාණයේ මත්ස්‍යයින් හා සමහර කුඩා ජලජ ජීවීන් ගේ බෝවීම සිදුවන්නේ මෙම කඩොලාන ආශ්‍රිත නොගැඹුරු ජලජ පරිසරයේ ය .
එපමණක් නොව සුළඟේ වේගය අවම කිරිම ඉවුරු ඛාදනය වැළකීම , මුහුදු සුළඟේ ඇති ලවණතාව අවම කිරීමත් කඩොලාන ශාකවලින් සිදුවන විශේෂ කාර්යයන් කිහිපයකි .
එතරම් ඉහළ මට්ටමක ජෛව විවිධත්වයක් පැවතීම නිසා මෙම ගරාඬුව කළපුව හා ඒ ආශ්‍රිත පරිසරය ස්වාභාවික ජීව විද්‍යාගාරයක් වැනි ය .
එසේ නම් මෙම ගරාඬුව දූපතේ හෝටල් සංකීර්ණයක් ඉදිකළහොත් සෞන්දර්යේ නවාතැන්පොළක් ඉතිහාස කතන්දරයක් හා ජීව විද්‍යාගාරයක් වූ මෙම පරිසර පද්ධතියට කුමක් සිදු වේ ද? ඒ සම්බන්ධයෙන් රුහුණු විශ්වවිද්‍යාලයේ මත්ස්‍ය ජීව විද්‍යාව අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය බන්දු අමරසිංහ කරුණු පැහැදිලි කළේ මෙසේ ය .
" අනෙකුත් කළපු හා සාපේක්ෂව බලද්දී පේන දෙයක් තමයි ගරාඬුව කළපුව අනෙකුත් කළපුවලට වඩා වෙනස් භූවිෂමතාවක් ඇති වෙරළේ සිට කිලෝමීටර් 1 1/2 පමණ රට ඇතුළතින් පිහිටීම .
මෙහි තිබෙන මනස්කාන්ත කඩොලාන පද්ධතියට මිනිසාගෙන් තවමත් විශේෂ හානියක් වෙලා නැහැ .
මෙම දූපතේ හෝටලයක් ඉදිකළහොත් එයින් මෙම පරිසර පද්ධතියට කුමනාකාරයේ බලපෑමක් වේද කියල කථා කරන්න නම් ඊට කලින් මෙම පරිසර පද්ධතියේ ජලාපවාහනය පිළිබඳව සලකා බලන්න ඕන .
" මෙම කළපුව මිරිස්ස උඩුපිලින් සාගරය හා සම්බන්ධ වන ඇළ මාර්ගයේ මුවදොර මේ වන විට මුහුදු වැල්ලෙන් සම්පූර්ණයෙන් ම ඇහිරී ඇත .
එය ක්‍රියාත්මක වන්නේ විශාල ගංවතුර තත්ත්වයක දී පමණි .
තල්අරඹ ප්‍රදේශයෙන් කළපුව මුහුද හා සම්බන්ධ වන අනෙකුත් ඇළ මාර්ගය පමණක් ක්‍රියාත්මක වේ .
කළපුවට මිරිදිය සැපයුම ප්‍රධාන වශයෙන් ම සිදු වූයේ පොල්වතු ගඟෙන් ආරම්භ වූ ඇළ මාර්ගයකිනි .
එහෙත් මේ වන විට එය ද අක්‍රියව පවතින අතර එය හොඳින් ක්‍රියාත්මක වන්නේ ඉතා ම කලාතුරකින් ඇති වන විශාල ගංවතුර තත්ත්වයක දී පමණි .
ඉතා ස්වාභාවිකව පැවැති මෙම ජලාපවාහන පද්ධතිය මෙසේ වෙනස් වූයේ මීට වසර 15 කට පමණ පෙර ක්‍රියාත්මක වූ 'පොල්වතු ගඟ යෝජනා ක්‍රමයත්' සමඟ ය .
මෙම යෝජනා ක්‍රමයේ දී වැලිගම පොල්වත්ත ප්‍රදේශය වටා වංගු සහිතව ගලා බසින පොල්වතු ගඟ ගංවතුර වැළැක්වීම සඳහා වංගු මඟ හැර කෙටි ඇළ මාර්ගයකින් යා කෙරිණි .
මෙහි ප්‍රතිඵලය වූයේ ගරාඬුව කළපුව හරහා නිතර නිතර ගලා ගිය මිරිදිය සැපයුම කළපුවට අහිමි වීම ය .
මීට අමතර ව නිල්වලා හා පොල්වතු යන ගංගා ද්‍රෝණි එකිනෙක යා කළ ඇළ මාර්ගය ද ගැඹුරු කෙරිණ .
එය ද ගරාඬුව කළපුවේ මිරිදිය සැපයුමට අහිතකරව බලපෑ අතර එම තත්ත්වය වඩාත් බරපතල වූයේ නිල්වලා ගඟෙහි ගංවතුර වැළැක්වීමේ යෝජනා ක්‍රමයත් සමග ය .
කළපුවට ඉතා අහිතකර ලෙස බලපෑ එම තත්ත්වයන් ගොඩනැගුණාට පසුව ඊට මිරිදිය සැපයීම සිදුවන්නේ ඒ අවට ප්‍රදේශයට වැටෙන වර්ෂාවෙන් පමණි .
මේ ආකාරයට නිරන්තර ජලය අලුත් වීමක් නොවන නිසා කළපුවේ ලවණතාව පසුගිය දශකයක කාලයේ දී ඉහළ අගයකට පැමිණ ඇති බව මිනුම් කටයුතුවලින් තහවුරු ව ඇත .
මෙය සත්‍යයක් බව කියාපාන ඇසට පෙනෙන සාධක ද ඇත .
මිරිදිය අධික කිවුල් ජලයේ වැඩි ව්‍යාප්තියක් දක්වන කිරල ශාක වඳවෙමින් පැවතීම ඉන් එක් සාධකයකි .
කළපුවත් සමග ව්‍යාප්ත වන ලවණ වගුරට යාබදව ඇති යල මහ දෙකන්නයේ ම වගා කළ කුඹුරු නිල්වලා නිම්නයේ සමහර කුඹුරු මෙන් පුරන් වී පැවතීමත් කළපු ජලයේ වැසි හිඟ කාලයේ දී පමණක් දක්නට ලැබුණු සෙවල සහිත ඇල්ගී විශේෂයක් නිරන්තරයෙන් දක්නට ලැබීමත් කළපුවට මිරිදිය සැපයුම සීමාවීමෙන් ජලය අලුත් නොවීමෙන් ඇති වූ තවත් අහිතකර ප්‍රතිඵල දෙකකි .
දැනට දශක 1 1/2 පමණ එපිට දී තිබුණාට වඩා විවිධ කාබනික ද්‍රවශ හා රොන්මඩ එකතු වී කළපුව ගොඩවීමේ තර්ජනයකට මුහුණ පා ඇත්තේ ද ඉහත විස්තර කළ තත්ත්වයන්ට අනුව ය .
මෙවැනි වාතාවරණයක් තුළ මෙම දූපතෙහි හෝටලයක් ඉදිකළහොත් කළපුව අවට ප්‍රදේශය ද ජනාකීර්ණ වී මෙම මනස්කාන්ත කඩොලාන පද්ධතියට හානි පැමිණේ .
ඊට අමතරව හෝටලයෙන් ඉවත ලන අපද්‍රව්‍ය හා අපවිත්‍ර ජලය කළපු ජලය හා මිශ්‍රවීම නොවැළැක්විය හැකි ය .
එසේ කළපු ජලයට එකතු වන පොස්පෝට හා නයිට්‍රේට වැනි පෝෂ්‍ය ද්‍රව්‍ය නිසා සුපෝෂී තත්ත්ව ඇති වීම අනිවාර්ය ය .
එනම් නීලහරිත ඇල්ගී , ඇල්ගී වැනි ශාක ජලවාංග අධිගහන තත්ත්ව ඇති වී ජලයේ ඔක්සිජන් හිඟවීමක් ඇති වේ .
එය කළපු ජලයේ ජීවත්වන මත්ස්‍යයින් හා අනෙකුත් සියලු ජලජ ජීවීන් ගේ විනාශයට හේතු වේ .
එසේ ගොඩනැගෙන අහිතකර තත්ත්ව යටතේ එහි ඇති කඩොලාන පද්ධතියේ විනාශය ද නොවැළැක්විය හැකි ය .
එසේ සිය ලැගුම්හල අහිමිවීමත් සමග ප්‍රදේශයට ආභරණයක් බඳු විසිතුරු පක්ෂින් මෙම පරිසරයෙන් සමුගන්නවා ඇත .
ඊට අමතරව දූපත නිජ භූමිය කර ගත් උභය ජීවීන් උරගයින් , දියබල්ලා වැනි ක්ෂීරපායින් ද අපට අහිමි වේ .
සමතුලිත පරිසර පද්ධතියක් හා බැඳුණු සංහිඳියාව මෙසේ විනාශවීම දවසකින් දෙකකින් සිදු නොවන බව පැවසූ බන්දු අමරසිංහයන් මෙසේ කියා සිටියේ ය .
" මත්ස්‍යයින් හා අනෙකුත් ජීවීන් මියයෑමෙන් ඇති වන දුර්ගන්ධය ඉවසන්න බැහැ .
ඇතිවන අහිතකර සෞඛ්‍යය තත්ත්ව ගැනත් කියන්න තියෙන්නේ ඒ දේ පමණයි .
එදාට මේ දූපත විකුණුව අයටත් හෝටලයෙන් ආර්ථික වාසි ගන්න සිටි අයටත් ප්‍රදේශයේ ජීවත්වන අහිංසක ගැමියන්ටත් සිදුවන්නේ මේ පළාත අතහැර යාම හෝ කළපුවට පැන දිවි තොර ගැනීමට .
හැබැයි එදාට සුද්දා නම් හිමින් සීරුවේ ම සියරට බලා යාවි .
මේ වගේ දේවල් ලෝකේ වෙනත් රටවල වෙලා තියෙනවා .
මෙම ව්‍යසනය ගැන අදහසක් ගන්න නම් ලුනාව කළපුව හා බේරේ වැව ආදි අතිශයින් ම දූෂිත ජල පද්ධති පිළිබඳව සලකා බලන්න ඕන .
ගරාඬුව කළපුවේ ජලය ඒ ආකාරයට දූෂණය වුවහොත් එහි බලපෑම මිරිස්ස උඩුපිල විහළගොඩ ප්‍රදේශයේ ඇති සාරවත් එළවළු කොරටු යාවයට ද බලපානවා ඇත .
එයින් එම සාරවත් පරිසරය කිසියම් දිනක කාන්තාරයක් වනු නොවැළැක්විය හැකි ය .
මේ ගත වන පැයේ දී අප නිහඬව හෝ විවිධ පිල්වලට බෙදී හෝ හුදෙක් ආත්ම ලාභය තකා ක්‍රියා කළහොත් දැනටමත් ජලවහනයට මිනිසා විසින් කරන ලද බාධාවන් නිසා විනාශයේ මුවවිටට පැමිණ ඇති ගරාඬුව කළපුව නමැති මනස්කාන්ත බිම් කඩත් එය මධ්‍යයේ මුතු ඇටයක් බඳු අප ගේ ඉතිහාසය හා බැඳුණු සිරිබන්දල දූපතත් අපට අහිමි වනවා ඇත .
එය එසේ විය යුතු ද? නැත .
එහෙත් යම් හෙයකින් එය එසේ වුවහොත් එයට වගකිව යුත්තේ හෝටලය ඉදිකළ විදේශිකයා ද? ඔහුට දූපත අලෙවි කළ ස්වදේශිකයා ද? විදේශිකයින්ට දේශීය ඉඩකඩම් මිලට ගැනීමට අණපනත් වෙනස් කළ බලධාරි පැලැන්තිය ද මේවාට පිළිතුරු සෙවීමට වඩා අද දවසේ අපට වැදගත් වන්නේ අනාගතයේ දිනක මෙම පරිසරයට සිදුවන ව්‍යසනය වළකා ගැනීමට කටයුතු කිරීම ය .
මිරිස්සේ එස් . ගල්හේන පිංතූර - එස් . පී . රංජිත් ප්‍රියලාල් දූපත දූපතේ තිබුණු රජු කඩුව මැද්දා යැයි කියන ගල යම් කිසිවෙක් දෙපලු කර ඇති අයුරු .
කලපු ඉවුරට ආරක්ෂිත වැටක් වූ කඩොලාන පද්ධතිය ගිනි තබා විනාශ කළ ගහ කොළ .
පනස් වසරකට පෙර වෙරළුගස් තොටුපළේ පාරුවේ දන්සල 1926 වර්ෂයේ ආරම්භ කොට 1952 වර්ෂය දක්වා පුරා අවුරුදු 26 ක් නොකඩවා පවත්වාගෙන ගිය අපූරු දන්සලක් කළුතර දිස්ත්‍රික්කයේ නැගෙනහිර පස්යොදුන් කෝරළයේ තොටුපළක පැවතුණු බව ඇසීමත් සිතට චමත්කාරයක් ඇති කරවන්නකි .
මේ එම අපූරු දන්සල පිළිබඳ පුරාවෘත්තය යි .
හොරණ සිට මාර්ග අංක 285 බුලත්සිංහල හරහා මතුගම මාර්ගයේ ගෝවින්න හන්දියෙන් දකුණට හැරී , හෙළ ගැමියන් ගේ නො කෙලෙසුණු අව්‍යාජ සිනහව තවමත් දැක ගත හැකි රැටියලට එක් ඉවුරකින් ද , මාර්ග අංක 458 , හොරණ සිට නෑබඩ හරහා මතුගම මාර්ගයේ වරකාගොඩ මංසන්දියට නුදුරින් ඇති පන්සල් හන්දියෙන් වමට හැරී යන විට තවමත් ගම්බද සිරියාව උතුරන ඉහළ කරන්නාගොඩට එක් ඉවුරකින් ද සම්බන්ධ දෙගම්බඩට මැදි වී ගලා යන , පහළ කරන්නාගොඩ දෙමෝදරින් කළු ගඟට සම්බන්ධ වන කුඩා ගඟ හරහා ඇති තොටුපොළ වෙරළුගස් තොටුපොළයි .
වෙරළුගස් තොටුපොළට කිලෝ මීටර් දෙකක් පමණ දුරින් ඇති වරකාගොඩ ගල්ලෙන රජ මහා විහාරය පළාතේ සුවිශේෂ ස්ථානයකි .
ආරක්ෂිත වන පියසක් ආශ්‍රිතව විශාල ගල්ලෙනක් තුළ පිහිටි මනරම් විහාර මන්දිරය දුටුවන් නෙත් සිත් පැහැර ගන්නේ හදවතට හොරා ය .
බැලුන්ගල කොඩිගල ආදි ඓතිහාසික උස් කඳු මුදුන්වල සිට බලන කල ඉතා විශාල ප්‍රදේශයක දර්ශනය නෙත් වශී කරවන සුලු ය .
බොහෝ ඈත ගම් දනව්වල පිරිස් ඉතා භක්තිමත් ව වැඳ පුදා ගැනීමට යන එන වරකාගොඩ , ගල්ලෙන රජමහ විහාරය පස්යොදුන් කෝරළයේ ඇති අති පූජනීය ස්ථානයකි .
නොයෙකුත් හාස්කම්වලින් යුතු විෂ්ණු දේවාලයට භාරහාර වීම සඳහා යන බැතිමතුන් සංඛ්‍යාව විශාල ය .
මෙම විහාරස්ථානයේ විෂ්ණු දේවාලයේ හාස්කම් සම්බන්ධව මෑත ඉතිහාසයේ සිදු වී ඇති සුවිශේෂ සිද්ධියක් පිළිබඳව එවකට සිටි අදත් ජීවත්ව සිටින වියපත් පිරිස බොහෝ භක්තියෙන් සඳහන් කරති .
බෙන්තර ශීලානන්ද හිමිපාණන් වහන්සේ විහාරාධිපති ධූරය අවදියේ දී ගල්ලෙන විහාරයේ පැවැත්වුණු පෙරහරට ගල්ලෙන වටා ගමන් කිරිමට අවහිර වන සේ තිබූ විශාල පර්වත කොටසක් ඉවත් කිරීමේ අවශ්‍යතාව පැන නැගී ඇත .
එය ගල්බෝර දමා කැඩීමට තීරණය කර පසුව දා එම කාර්යය දේවාරක්ෂාව යටතේ කර ගැනීමට ඉඩකඩ ලබා දෙන ලෙස දෙවියන් ඉදිරියේ කන්නලව් කර ඇත්තේ ලොකු හාමුදුරුවන් ඇතුළු දායක දායිකාවන් පිරිස ය .
පසුව දා පාන්දර පළාත ම විශාල ශබ්දයක් ඇති කරමින් ඉහත කී අවශ්‍යතාවයට ඉඩ ලැබෙන පරිදි ගල දෙබෑ වී ඇත .
එම ගැලවී ඉවත් වුණු ගල් කොටස ඒ ආකාරයෙන් ම අද ද දකින්නට ඇත .
ඉදින් මෙසේ විස්කම් ඇති විහාරස්ථානයකට සෙනඟ නිරතුරුව ඇදී ඒම පුදුමයක් නොවේ .
වෙසක් පුන් පොහෝ දාට ගල්ලෙන විහාරස්ථානයට කොබවක , ගෝවින්න , ඈගල්ඔය , දිවලකඩ , කළුගල , නාරගල , ඉළිඹ ආදී පෙදෙස්වලින් ඇදී යන ජන ගංගාව සුළු පටු නොවේ .
ගමනාගමන පහසුකම් නොතිබුණු එම අවදියේ ගෝවින්න හරහා විහාරස්ථානයට යන පිරිස වෙරළුගස් තොටුපළ තරණය කර පියනැගිය යුතු ය .
වෙසක් දින දෙකේ දී පා ගමනින් වරකාගොඩ ගල්ලෙන විහාරස්ථානය වැඳ පුදා ගැනීම පිණිස යන එන පිංවතුන්ට ගලා යන සීතල ජලයේ පාවෙන පාරුවක් මත නිල්වන් ජලාශය සිපගෙන එන මුදු පවනේ සිසිල විඳිමින් කැවිලි , පෙවිලි තේ ආදියෙන් සංග්‍රහයන් ලබා විඩාව පිපාසය නිවා ගැනීමට හැකි වීම මොන තරම් වාසනාවක් ද? මොන තරම් හැඟීම්බර චමත්කාරජනක සුන්දර අත්විඳීමක් ද දැනට අඩසිය වසකට පමණ පෙර පැවතුණු මෙම දන්සල පිළිබඳ කරුණු සොයා බැලීමට ප්‍රසිද්ධ කවියකු වන ආනන්ද කොළඹගේ මහතා සමඟ ඔහු ගේ යතුරු පැදියෙන් රැටියල හරහා යන විට , අපට මුලින් ම මුණගැසුණු පී . ඩී . පුංචිසිංඤෝ මහතා අපේ අවශ්‍යතාවය මැනවින් ඉටු කළේ ළෙන්ගතුවෙනි .
මහත් වූ ආඩම්බරයෙනි .
එක ම දතක්වත් නැති මුවෙහි අව්‍යාජ සුන්දර සිනහව අපට දුන් ධෛර්යය කොතෙක් ද? අසූපස් වන වියේ පසුවන වයසට අනුව ශ්‍රවණ දුර්වලතාවයකින් යුතු , එහෙත් ඉතාමත් නිරෝගි පෙනුමෙන් යුතු ඔහු ගේ කටහඬ උදුරා ගැනීමට මගේ සාක්කුවේ තිබූ පුංචි පටිධාවන යන්ත්‍රය සමත් විය .
දැන් වගේ නොවෙයි ඉස්සර ගඟේ තිබුණා පාරු ජාතියක් බඩු ගේන .
ඒවා දැං ඔය වැලි ගොඩ දාන පාරු වගේ නොවෙයි , මෙහේ දර , වතුවල තේ පෙට්ටිහෙම පටවගෙන කොළඹ ගිහිල්ලා කොළඹින් බඩු අරගෙන එනව මෙහේ මෙහෙ වතුවලට .
ඉස්සර පාරවල්වල ලොරි නැහැ .
ඉතිං මේ පාරුවල තමයි බඩු අරගෙන එන්නේ .
හාල් , සීනි කොයිවත් අරගෙන මේ වතුවලට බෙදා දෙන්න තොටුපළට අල්ලනවා .
ඒ පාරුව අඩි පණහක් විතර දිගයි .
අඹරාව දාලා තියෙනවා .
ඒක ඇතුළේ ලෑලි තට්ටුව තියෙනව .
සෑම අවුරුද්දක ම අපි ඔය දන්සල දෙන්න ඔය පාරුව අරගන්නව .
මේස පහක් , හයක් විතර දාලා , සුදු දාලා බොහොම පිරිසිදුව හරිගස්සනවා .
කෑම ඔක්කොම හරිගස්සනවා ගොඩ .
හාල් මිටි දෙකක විතර කෑම හදනව .
මෙහේ ඉන්න කාරක සභාවේ දහයක් , දොළහක් විතර කට්ටිය එකතු වෙලා මේ ගමේ සෑම දෙනෙක් ම සහභාගි කරගෙන සෑහෙන මුදලක් එකතු කරනව .
ඒ කාලේ හැටියට එක්කෙනෙක් ගෙන් රුපියල් දෙකක් , තුනක් වගේ ලැබෙනව .
සල්ලිත් එක්ක කැකුළු හාල් සේරුවක් , දෙකක් පුළුවන් අයගෙන් එකතු කරනව .
හාල් එකතු වෙනව හාල් මිටියක් විතර , සේරු අසූවක් විතර .
ඉතිං ඔය කෑම ඔක්කොම අහළ , පහළ ඈයෝ , කෑම හදන්න පුළුවන් ඈයෝ වෙසක්වලට දවස් දෙක , තුනකට කලින් කෑම හදන්න පටන්ගන්නව .
එතැන ගෙයක් තිබුණා .
ඒ ගෙයි තාච්චි අරවා මේවා ඔක්කොම වළං , පිඟන් එක එක්කෙනා ගෙනහල්ලා තියාගෙන කෑම හදනව .
අපි පළමුවෙන් ම කැවුම් , අතිරහ , ආස්මී , අළුවා එහෙම හදනව .
කෙහෙල් මල් දෙසීයේ විතර ගෙඩි තියෙන මල් පහළොවක් විතර , ආස්මී ගෙඩි දෙතුන් සීයක් විතර , මොන පන්සීයක් විතර ලෑස්ති කර ගන්නව .
වෙසක් කොළවලින් රැළි කඩදාසි කපල පාරුව සරසනව .
ගඟේ සුළං පාරට රැළි කොඩි - අම්මා , හැබෑ ලස්සනට බැබළෙනව .
පස්සෙ කාලේ ලොකු මල තියෙන ග්‍රෑම්පෝන් එකක් එහෙමත් තිබුණා සිංදු දාන්න .
පළවෙනි දවසෙ දානයක් දෙනව .
හාමුදුරුවෝ වඩම්මවල පාරුවට .
බොහෝම හොඳට පිරිසිදුවට ගෙවල්වල වගේ .
දානය දීල ඉවරවෙලා ඊට පස්සෙ පටන් ගන්නව අර වන්දනාවල යන එන අයට දෙනවා - යන කොටත් , එනකොටත් , අර මේසෙට පුටු තියල වාඩිවෙලා හොඳට කාලා බීල තේබීලා හේම , බුලත් පුවක් එහෙමත් තියෙනව .
බුලත්විටක් කාලා බොහොම සන්තෝසෙන් තමයි පාරුවෙන් බහින්නෙ .
පාරුව යන එන ගමන කනව .
බොනව .
එක කට්ටියක් මෙගොඩට දාලා එනකොට තව කට්ටියක් පිරිලා .
තේ හෙම වත් කරන්නෙ ගොඩ .
ජෝග්ගුවල දාලා පාරුවට ගෙනියනව .
එගොඩට යනකොට කාලා බීල ඉවරයි .
ඉතිං ඒ අය අපිට පිං දීලා " සියලු දෙනා එක්කම , උදේ හිටන් ම වැඳ පුදාගෙන පිං රැස්කර ගත්තය , ඒ පිං දායක මහත්වරුන් අනුමෝදන් වෙන්න ඕනය " කියල .
ඔය වගේ දවස් දෙකක් ම දන්සල දෙනව .
ඒ වගේ ම ගඟෙන් එගොඩ මෙගොඩ වෙන්න , ඒ දවස් දෙකේ කාගෙන්වත් සතයක්වත් ගන්නෙ නැහැ .
අපි දැං ඔය දන්සල දෙනව නේද , බුලත්විටක් වත් කන්නෙ නෑ , ඒ එකතු කරපු ඒවායෙන් .
අපිට දවල්ට බත ගෙදරවල්වලින් භාර අරගෙන දහයකට , පහළොවකට විතර බත් ගෙනත් දෙනව .
ඒ විදිහටයි අපි වැඩ කළේ .
මූලිකත්වය අරගෙන වැඩ කෙරුවේ ජී . මෙන්දිරිස් පෙරේරා , එයාට කියන්නේ මෙන්දිරිස් තන්ඩලේ කියල .
එයාගෙ පාරු දෙක තුනක් තිබුණා .
ඒබරන් සිංඤෝ , පුංචි සිංඤෝ ඒ මම .
ලිහිනිස් සිංඤෝ , ඒබරන් සොයිසා , රොබෝ සිංඤෝ , ලියොරිස් සිංඤෝ , පේදිරික් සිංඤෝ ඔය වගේ කාරක සභාවේ කට්ටියක් තෝරගෙන හිටිය .
ඒ ගොල්ලෝ තමයි ඔක්කොම පාලනය කරන්නෙ .
පුදුම උනන්දුවකින් , පුදුම සන්තෝෂයෙන් තමයි .
අපි මේ වැඩේ කරන්නෙ .
දෙවෙනි දවසේ දන්සල දීල ඉතිරි වෙන කෑම බීම ඔක්කොමත් පන්සල්වලට ගෙනියනව .
ඔය විදිහට 1926 ඉඳන් හරියට අවුරුදු 26 ක් ම කළා .
1952 දන්සල දුන්නට පස්සෙ දන්සල නැවතුණා .
පස්සෙ පාරවල්වලට බස් වැටිල ගමන් බිමන් පහසුව ඇති වුණහම ඒ වැඩපිළිවෙළ නැවතිල ගියා .
එතකොට පාරු පැදිල්ලත් ඉවරවෙච්ච කාලෙනෙ .
හාල් , කරෝල , සීනි කොළඹින් කෙළින් ම ලොරිවලින් ගෙන්න ගත්තනෙ .
මෙහෙනුත් ලොරිවලට ම පැටෙව්වනෙ .
දර එහෙම .
1951 දී වෙරළුගස් තොටුපළ ශ්‍රී වෛශාඛ්‍ය දානෝපකාර සංගමය මගින් දන්සල අවසානයේ මුද්‍රණය කර බෙදා දුන් - භාගයක් පමණ ඉරී ගිය අයවැය ලේඛනයක් බොහෝම වෙහෙස මහන්සියෙන් සොයා මා අත තැබුවේ , රැටියල රංජිත් ඩබ්ලිව් . ලියනගේ මහතා ය .
එහි සඳහන් පරිදි රුපියල් දෙකක් , තුනක් හෝ රුපියලක් සහ හාල් සේරු එක බැගින් ද , සම්මාදන් කළ පිරිසක ගේ නම් සඳහන් පිටු කිහිපයක් ද , දන්සල පිළිබඳව රංජිත් ඩබ්ලිව් . ලියනගේ මහතා විසින් ලියන ලද කවි පෙළකින් ද පුණ්‍යානුමෝදනාවකින් ද යුතු ය .
මෙම ශ්‍රී වෛශාඛ්‍යදානෝපකාර සමිතිය මගින් දන්සලට ලැබෙන මුදලින් පළාතේ විහාරස්ථාන වැඩිදියුණුවට රුපියල් සීයේ , දෙසීයේ පරිත්‍යාග ද කර ඇත .
1952 අය වැය ලේඛනය අනුව , , එකතු වී ඇති මුළු අය මෙසේ ය .
සාමාජික මුදල් රුපියල් තුන්සිය තිහකි .
ඉතිරි බඩුවලින් ලැබුණු මුදල රුපියල් විසි දෙකයි ශත අනූ දෙකකි .
පිරිකරට ලැබුණු මුදල රුපියල් දෙකයි ශත අනූ දෙකකි .
පසුගිය වර්ෂයේ ඉතිරි මුදල රුපියල් දහයයි ශත හයකි .
එහි සඳහන් වැය , දන්සලට රුපියල් එකසිය හැට නමයයි ශත අසූ තුනකි .
සාංඝික දානයට රුපියල් විසිහතරයි ශත විසි හතකි .
රැටියල ශ්‍රී සුදර්මාරාමය පිළිම වහන්සේ බැඳවීමට ආධාර කළ මුදල රුපියල් සීයකි .
අය වැය ලේඛනය මුද්‍රණය කිරීම සඳහා රුපියල් විසිපහකි .
ඉතිරි මුදල රුපියල් හතළිස් හතයි ශත විසිනමයකි .
එහි සඳහන් නිලධාරි මණ්ඩලය මෙසේ ය .
සභාපති ජී . මෙන්දිරිස් පෙරේරා , උප සභාපති යූ . රොබෝසිංඤෝ , භාණ්ඩාගාරික ඩී . පී . කන්නන්ගර , ලේකම් ජී . ඩී . ලිහිනිස් සිංඤෝ , උප ලේකම් බී . විලියම් සිංඤෝ යන අයයි .
කාරක මණ්ඩලය සඳහන්ව ඇතත් මට ලැබුණු පිටපතේ ඇත්තේ ජී . ඩී . ඒලින් සිංඤෝ , ජී . ඩී . සුගතං සිංඤෝ , ටී . ඇල් . ඩී . හෙන්ද්‍රික් සිංඤෝ යන අය ගේ නම් පමණි .
ඉතිරි හරිය ඉරී ගොස් ය .
සනත් පියසේන අද පිළිසකර කටයුතු ඇරැඹෙන මිරිසවැටි සෑයේ සලපතළ මළුව දුටුගැමුණු මහ රජතුමාගේ ප්‍රථම ශාසනික නිර්මාණය ලෙස සැලකෙන මිරිසවැටි චෛත්‍ය රාජයාණන් වහන්සේගේ සලපතළ මළුව ප්‍රතිසංස්කරණය කිරීම .
වසර 2100 ක් ඉපැරැණි ඓතිහාසික මිරිසවැටිය දාගැබේ සලපතළ මළුවේ ප්‍රතිසංස්කරණ කටයුතු (මාර්තු 21) අද දින අති උත්කර්ෂවත් අන්දමින් ආරම්භ කැරේ .
අනුරාධපුර අටමස්ථානයට අයිති සුවිශේෂි ස්ථානයක් වන මිරිසවැටි චෛත්‍යය ත්‍රිවිධ රත්නය කෙරේ අචල භක්තියෙන් හා ශාසන මාමකත්වයෙන් ඔද වැඩුණු දුටුගැමුණු නරනිඳුන් ගේ උතුම් නිර්මාණයකි .
තිසා වැවේ දිය කෙළියට ගිය දුටු ගැමුණු රජු අසල වූ ගල් තලාවක රාජාභරණ උනා .
සිය පණ මෙන් සුරකින ලද සධාතුක ජය කොන්තය ද මානාව ආවරණය කොට තැබූ රජු , දිය කෙළියට වැදුණි .
ස්නානයෙන් අනතුරුව පෙර ළා පැමිණ ස්වකීය රාජාභරණ පැළඳ ජය කුන්තය සුරතට ගැනීමට සැරසුන ද එය සොළවනු නොහැකි විය .
ඇදහිය නොහැකි වූ එම හාස්කමට වශී වූ රජතුමා මහත් භක්තියෙන් යුතුව එම රාජ්‍ය ලාංඡනය සුරක්ෂිතව එම ස්ථානයේ ම තබනු රිසියෙන් එය වසා ඒ මත දාගැබක් ඉදි කිරීමට තීරණය කළේ ය .
රජුගේ එකී නිමල අදහස මල්ඵල ගැන්වෙන්නට ගත වූයේ තෙවසරක් තරම් කෙටි කාලයකි .
එසේ බිහි වූ මිරිසවැටි චෛත්‍ය රාජයා සහිත විහාරාරාම සමූහය සඳහා වූ පූජෝත්සවය මංගල්‍යයට වැඩම කළ භික්ෂු භික්ෂුණින් වහන්සේලාගෙන් සෑ මළුව අතුරු සිදුරු නැති විය .
සිව් දිගින් වැඩම කළ සිටි ආර්ය මහා සංඝයා දැකීමෙන් උපන් භක්තියෙන් ඔද වැඩි මහ රජු උන්වහන්සේලා අමතමින් මෙසේ පැවසීය .
ආර්යන් වහන්ස! පෙර මා දිගා මඩුළු ඈ තන්හි යුද වැදී අවිවේකීව සටන් කරන අවස්ථාවක එක් දිනක් කුස ගින්නෙන් පීඩිතව එක් කටුක අහරක් දැවෙන මිරිස් රසයකින් වැළඳුයෙමි .
ස්වල්පයක් ගිල දැමුවාට පසුව මා දිවි හිමියෙන් රක්නා ලද ප්‍රතිපත්තියක් කඩ කළ බැව් සිහි විණි .
එකෙනෙහිම එම අත් වරදට මහ සඟන කමා කර යුතු බැව් ඉටා ගතිමි .
දැන් ඊට වාරය එළැඹ තිබේ .
මේ වේදිකාවන් හි වැඩ සිටින භික්ෂු උභය පිරිස මේ මහා විහාරයත් චෛත්‍යය රාජයාණන් වහන්සේත් විසිතුරු වූ ආරාම සියල්ලත් පිළිගනිත්වා! සිව් දිගින් වැඩියා වූ මහාසඟනට මෙය පූජා වේවා .
මෙම පූජාවන් පිළිගනිමින් සිදු වූ මා අත් වැරැද්දට කමා කරන සේක්වා .
ඒ නයින් ම මෙය මිරිසවැටිය යයි අනුස්මරණ නාමයෙන් හඳුන්වත්වායි රජු සපත කළේ භික්ෂූන් ඉදිරියේ දෙමාපියන්ට වූ පොරොන්දුවේ බලගතුකම ය .
එදා රජු යුද වැදී සිටිය දී උවැසියක පිදූ මිරිස් ආහාරය භික්ෂූන්ට නොපුදා ගැනීම රජු මොන තරම් වරදක් කොට සැලකුවේ ද? රජුගේ ප්‍රීතිවාක්‍ය ප්‍රකාරව ම සඟසතු වූ මේ මහා සෑ රදුන් මිරිසවැටිය නමින් ම ප්‍රකට විය .
කලින් කල ගරා වැටීම් , සංරක්ෂණය කිරීම් ආදී බොහෝ විපර්යාසයන්ට බඳුන් වෙමින් එම ඓතිහාසික පූජනීය වස්තුව අද දක්වා පැවතීම ජාතියේ වාසනාවකි .
ක්‍රි . ව . 115 දී ගජබා රජු සෑයේ හුනු පිරියම් කොට පූජා පැවැත් වීය .
අනතුරුව වෝහාරික තිස්ස රජු චෛත්‍ය භූමිය සුරැකීමට මහා ප්‍රාකාරයක් ඉදි කර ප්‍රතිසංස්කරණය කරනු ලැබීය .
ඉන් සියවස් ගණනකට පසු පොළොන්නරුවේ රජ කළ මහා පැරකුම්බාවන් විසින් මිරිසවැටිය සම්පූර්ණයෙන් පිළිසකර කළ බව ඉතිහාසය කියයි .
එහි ප්‍රාකාරයක් ද , තෙමහල් සංඝාවාසයක් ද කරවා මහා සඟනට පිදු මහ පැරකුම් රජුට අනතුරුව රජ පැමිණි නිශ්ශංක මල්ල රජු ද මෙහි ප්‍රතිසංස්කරණය සඳහා දායක වූ තවත් පාලකයෙකි .
පොළොන්නරු යුගයෙන් අනතුරුව දඹදෙණිය , කෝට්ටේ , මහනුවර ආදී රාජධානි සමයන්හි දී මෙහි කිසියම් ප්‍රතිසංස්කරණයක් වූ බවක් සඳහන් නොවේ .
ලාංකීය ස්ථූපයන්ට පමණක් සීමාවූ චෛත්‍යාංගයක් වන වාහල්කඩ නිර්මාණයන් ගේ ආරම්භයට උරුමකම් කියන මෙකී ඓතිහාසික වටිනාකමින් හෙබි චෛත්‍ය රාජයාගේ වත්මන් ප්‍රතිසංස්කරණයන් ඇරඹෙනුයේ 1982 දී ය .
අපවත්වී වදාළ අතිපූජ්‍ය අටමස්ථානාධිපති පල්ලේගම ඤාණරතන නා හිමියන්ගේ හා රත්නමාලි චෛත්‍යරාමාධිපති ඇතිනිමලේ ගුණරතන නා හිමියන්ගේ අනුශාසනා පරිදි ජේ . ආර් . ජයවර්ධන ජනාධිපති සමයේ ඩී . ඒ . අබේසිංහ මැතිතුමාගේ ප්‍රධානත්වයෙන් මිරිසවැටි චෛත්‍ය සංවර්ධන සමිතිය මගින් ප්‍රතිසංස්කරණ කටයුතු අරඹන ලදී .
අතරමග නතර වූ එකී කාර්ය රණසිංහ ප්‍රේමදාස ජනාධිපති තුමන් ගේ සමයේ දී මහවැලි සංවර්ධන අමාත්‍ය දිවංගත ගාමිණී දිසානායක මැතිතුමා ගේ මෙහෙයවීමෙන් යළි ආරම්භ විය .
රණසිංහ ප්‍රේමදාස මහතාගේ හදිසි අභාවයෙන් පසු ජනාධිපති ඩී . බී . විජේතුංග මහතා වෙනුවෙන් අග්‍රාමාත්‍ය රනිල් වික්‍රමසිංහ මහතා අතින් මුල් අදියර නිමා කරමින් 1993 ජුනි 04 වැනි දා කොත් වහන්සේ නිරාවරණය කිරීම සිදු විය .
චෛත්‍ය රාජයාගේ දෙවන අදියරේ වැඩ නිමා කරමින් 1996 මැයි 31 වැනි දින ජනාධිපති චන්ද්‍රිකා බණ්ඩාරනායක කුමාරතුංග මැතිනිය වෙනුවෙන් අග්‍රාමාත්‍ය සිරිමාවෝ බණ්ඩාරනායක මැතිනියගේ මූලිකත්වයෙන් සිදුවිය .
ලංකා ට්‍රාන්ස්ෆෝමර්ස් (ලක් දනව්) සමාගමේ ධන පරිත්‍යාගයෙන් චෛත්‍යරාජයා වටා ස්ථිර විදුලි ආලෝක පද්ධතියක් ඉදිවීම හා මධ්‍යම සංස්කෘතික අරමුදල , පුරාවිද්‍යා දෙපාර්තමේන්තුව හා චෛත්‍ය සංවර්ධන සමිතිය මගින් ඉපැරැණි විහාර මන්දිරයේ ප්‍රතිසංස්කරණ කටයුතු ඉකුත් වසර කීපය තුළ පසු කළ සුවිශේෂි කඩ ඉම් ය .
අසූව දශකයේ ප්‍රතිසංස්කරණය අඩාල වීමෙන් ගරා වැටුණු මිරිසවැටියේ දර්ශනීය වාහල්කඩ යළි ඉපැරැණි ස්වභාවයෙන් ම තහවුරු කිරීමේ භාරධූර කාර්යයට මුල පිරුණේ ඉකුත් වසරේ දී ය .
එදා මහ රහතන් වහන්සේලාගේ පාදස්පර්ශයෙන් පූජිත වූ සලපතළ මළුව යළි පිළිසකර කිරීමේ සුභ කටයුත්තට සමගාමී ව අනුරාධපුර දිසාවේ දුෂ්කර විහාරරාම සියයකට අත්‍යාවශ්‍ය උපකරණ රැසක් පූජා කිරීමේ දැවැන්ත පිංකමක් මිරිසවැටි චෛත්‍යාරාමාධිකාරි ඊතල්වැටුනුවැවේ ඤාණතිලක හිමියන් ඇතුළු සැදැහැවතුන් විසින් සංවිධානය කර ඇත .
මෙම උපකරණ හා පිරිවෙන් කීපයකට පරිගණක යන්ත්‍ර ද ලබා දීමට නියමිත ය .
පල්ලේගම සිරිනිවාස නායක ස්ථවිර අටමස්ථානාධිපති , උතුරු මධ්‍යම දිසාවේ ප්‍රධාන සංඝනායක 1 . මිරිසවැටි චෛත්‍යාරාමාධිකාරී ඊතල්වැටුණුවැවේ ඤාණතිලක හිමි 2 . ප්‍රතිසංස්කරණය කෙරෙන මිරිසවැටි සෑයේ සලපතළ මළුව නිහඬ විලාපය ගව මස් කෑමෙන් වැළැකීම නිරෝගී දිවියකට පදනමයි " ගව මස් අනුභවයෙන් ලෙඩ රැසකට මං පෑදේ .
වෛද්‍ය විශේෂඥයෝ අනතුරු අඟවති .
" දිනමිණ පුවත් පතේ , පෙබරවාරි 11 වැනි බදාදා , සුනිත් රුද්‍රිගු මහතා විසින් විදු මතයක් සේ ලියන ලද වාර්තාවකි එය .
ගව මස් අනුභවයෙන් ඇති වන ' සැල්මොනෙල්ලා ආසාදනය ' ගැනත් , මස් කෑමෙන් පැය 08 – 72 ක කාලය අතරේ දී රෝග ලක්ෂණ පෙන්නුම් කළ හැකි බවත් ඇමෙරිකානු කෘෂිකර්ම දෙපාර්තමේන්තුවේ රෝග පාලනය හා වැළැක්වීමේ මධ්‍යස්ථානයේ විශේෂඥයෝ පෙන්වා දී ඇතැයි මෙම පුවතින් කියවේ .
තවද , මෙම ආසාදනයෙන් , ඇමෙරිකාවේ වසරකට මිය යන ගණන ද 600 ඉක්මවන බවද එහි සඳහන් වේ .
මින් , අපට ද කිසියම් පාඩමක් ඉගෙන ගත හැකි ය .
ගව මස් අනුභවය , සෞඛ්‍යයට අහිතකර බව මෙයින් සක්සුදක් සේ පැහැදිලි වේ .
අලුත්ම වෛද්‍ය පර්යේෂණයකින් මෙය කදිමට ඔප්පු වී ඇත .
ශ්‍රී ලංකාවේ සිදු කෙරෙන අමානුෂික , කුරිරු ගව ඝාතනයන් පිළිබඳවත් , එය වහාම නතර කළ යුතු බව දක්වමින් , මා විසින් ලියන ලද ලිපියක් 2004 පෙබරවාරි 01 වැනි ඉරිදා සන්ඩේ ඔබ්සර්වර් (Sunday Observer) පුවත් පතේ 41 වන පිටුවේ " THE SILENT SCREAM " නිහඬ විලාපය " නමින් පළ විණි .
එම ලිපියට , ඉතාමත් හොඳ ප්‍රතිචාරයක් මට ලැබුණ අතරම , එය කියවීමෙන් පසුව , ගව මස් කෑමෙන් වළකින බව දන්වමින් පාඨකයන් කීප දෙනෙකුගෙන්ම ලිපි ගණනාවක් ද මා වෙත යොමු කොට ඇත .
සියලුම දෙනාට හදපත්ලෙන්ම ස්තුතිය පළ කරමි .
ගව ඝාතනය පිළිබඳව සිංහලෙන් ද ලිපියක් ලියන ලෙස මාගෙන් බොහෝ දෙනෙක් ඉල්ලා සිටි බැවින් සදාචාරාත්මක බවේ පණිවිඩය , ඒ මගින් ගෙන ඒමට ගත් උත්සාහයකි මෙය .
හිත පාරන දසුනක් අහිංසක ගවයන් අමු අමුවේ ම ඉතාමත් අමානුෂික ලෙස , කුරිරු ලෙස ඝාතනය කරන අන්දම මම දුටුවෙමි .
එවන් දසුනක් ඔබට දැක ගන්නට නොලැබේවායි යන්න මගේ පැතුමයි .
එම කුරිරු ඝාතනය ඔබ සියැසින් දුටුවහොත් , ඔබ දිවිහිමියෙන් , ගව මස් අනුභවයෙන් වැළකී සිටිනවාට කිසිදු සැකයක් නොමැත .
මෙම අහිංසක සතුන් මෙසේ දස වධදී මරා කෑමට ගැනීම 'ධර්මදීපය' ලෙස සැලකෙන ශ්‍රී ලංකාවේ ගරු නමට කෙතරම් අගෞරවයක් ද? ඇතැම් විට ඔබ මෙසේ පවසනවා විය හැකිය .
" මරල තියෙන නිසා අප හරක් මස් කනවා .
අප මරන්නේ නැහැ .
" ඉතින් , මෙයට තිබෙන හොඳම පිළිතුර අපගේ සෞඛ්‍යයට අහිතකර ගවමස් නොකා සිටීමයි .
එවිට මිනිස්සු හරක් මස් කන එකක් නැහැ .
එවිට අහිංසක හරක් මැරීම නතර වේවි .
මෙය ඔබට දිය හැකි පණිවිඩයයි .
ගවදෙන මවක් වැනිය ඉන්දු - ආර්ය ශිෂ්ඨාචාරයේ ගවයාට හිමිවන්නේ වැදගත් ස්ථානයක් .
එළදෙන , අපට අම්මා කෙනෙක් වගෙයි .
එම නිසා කෘෂි සංස්කෘතියකින් පෝෂණය වූ අපගේ වන් රටක , ගවයා පූජනීයත්වයෙන් සැලකිය යුතු යි .
ආර්ය සමාජයේ ගවයාට කෙතරම් සම්මාන පූර්වක ස්ථානයක් තිබුණේ ද යත් , අපගේ තථාගත බුදුපියාණන් වහන්සේව ද " මුණි පුංගම " යන පදයෙන් ඇතැම් විට හඳුන්වනු ලැබීය .
එහි අදහස ප්‍රධාන වෘෂභ රාජයාණන් යන්නයි .
එහි අදහස රාජ්‍ය පරිපාලන නමැති විය ගස දරා සිටින්නා යන්න ය .
ඉන්දු - ශ්‍රී ලංකා රාජ්‍ය සම්ප්‍රදායේ රජු , ඇතැම් සෙල්ලිපිවල හැඳින්වෙන්නේ ' කැත් උසබ් ' යනුවෙනි .
මෙහිදී රජු හැඳින්වෙන්නේ ' රාජ්‍ය පාලනය නමැති විය ගස දරා සිටින වෘෂභයා ' ලෙසිනි .
ගවයාගේ වටිනාකම හා බැඳී ඇති රසවත් කාම්බෝජයේ ජනකතාවක් මට මතක්විණ .
වරක් සක්දෙවිඳු , තමා ගේ සහායක දෙවියකු කැඳවා මෙසේ කීය .
" යුෂ්මතා මනුෂ්‍ය ලෝකයට යන්න .
එහි ගොස් මා විසින් දෙන පණිවිඩය මිනිසුන්ට දන්වා සිටින්න .
" සක් දෙවිඳුගේ එම පොරොන්දුව හා පණිවිඩය නම් යටත් පිරිසෙයින් තෙදිනකට වරක්වත් ඉතා හොඳ ආහාර වේලක් මනුලොවට සපයන බවයි .
සක් දෙවිඳුගේ පොරොන්දුව නම් ඔවුන් නිරාහාරව නොතබන බවයි .
අණ ලැබූ දෙවියා , මනුලොවට ගියේ ය .
සක්දෙවිඳුගේ පොරොන්දුව ඔහුට පැටළුණේය .
ඔහු , මනු ලොව මිනිසුන්ට මෙසේ කීවේ ය .
" සක්දෙවිඳු , ඔබලාට දවසකට හොඳ ආහාර වේල් තුනක් බැගින් දෙන්නට පොරොන්දු වුණු වග දන්වන්න කියලා මට කීවා .
" එම දෙවියා පෙරළා දෙව්ලොවට ගොස් ශක්‍ර දේවේන්ද්‍රයා හට තමා කී පණිවිඩය ප්‍රකාශ කළේය .
සක්දෙවිඳු උරණ විය .
" මා කීවේ එය නොවෙයි .
මා කීවේ , දවස් තුනකට එක් වරක්වත් හොඳ ආහාර වේලක් දෙන බවයි .
දැන් ඉතින් , මගේ නමින් ඔබ දුන් පොරොන්දුව ඉටු කිරීමට , හරකෙකු වී මනුලොව ඉපදෙන්න .
එවිට ඔබට හොඳ වේල් තුනක් ඔවුනට සම්පාදනය කළ හැකිය .
" මෙසේ හරකා බවට පත් වූයේ එම දෙවියා යයි ද මතයකි .
පස්ගෝරස ලෝකයේ ඉතාමත් ප්‍රනීත ආහාරයක් ලෙස විශේෂයෙන්ම ආසියාකරයේ සැලකෙන්නේ ' පස්ගෝරසයි .
' මෙම පස්ගෝරසය යනු ගවයන්ගෙන් ලැබෙන ඉතාමත් රසවත් පෝෂ්‍යදායී ආහාර වර්ග පහකි .
ඒවා නම් , කිරි , දී , වෙඬරු , ගිතෙල් සහ මෝරුය .
ආයාචනයක් ගවයා තරම් අපගේ දිවියට සම්බන්ධ ප්‍රයෝජනවත් සතෙක් තවත් නොමැත .
ඉතින් , අපට මෙතරම් සමීප අහිංසක , සතෙකුට මෙසේ අමානුෂික අන්දමින් සැලකීම සාධාරණ ද? මනුෂ්‍යත්වයේ නාමයෙන් ශ්‍රී ලංකාවේ මෙම අමානුෂික කුරිරු ගව ඝාතනය නතර කරනු මැනවි .
සියලුම ගිහියන් ද ආගමික පැවිදි උතුමන් ද මෙම පණිවිඩය ජනතාව වෙත ලබා දිය යුත්තකි .
සංඛ්‍යා ලේඛනවලට අනුව ශ්‍රී ලංකාවේ දිනකට ගවයන් 1000 ක් පමණ ඝාතනය කෙරේ .
මසකට දළ වශයෙන් 30 , 000 කි .
වසරකට 3 , 60 , 000ක් පමණ වේ .
කුමන ආගමක් ඇදහුවද , මනුෂ්‍යත්වය සත්ව කරුණාව , මෛත්‍රිය , අහිංසාව සියලුම ආගම්වල පදනම නොවේ ද? පැටියන් ලැබීමට සිටින එළදෙනුන් පවා අමු අමුවේ මරා පැටියාව පණපිටින්ම එළියට ඇද දමා මසට විකුණන තවත් රටක් කොහිද ? පාලකයන් ද මේ දරුණු ගව ඝාතනය නතර කිරීමට කටයුතු යෙදිය යුතුය .
අනගාරික ධර්මපාලතුමා කීවේ " ගෙරි මස් කන උඹලාට ඒ සාපය නිසාම අනාගතයක් නැති බවයි .
" ඇතැම් ගව ඝාතකයන් සතා අවසන් හුස්ම හෙලීමට පෙර ඔහුගේ සිරුර හම ගසන අන්දම ද දැක ඇත .
විදෙස් රටවල ගවයන් මරනු ලැබේ .
එහෙත් අප රටේ මෙන් ඔවුන් , දසවධවලට ලක් නොවේ .
මරණයට පෙර සිහිමූර්ඡා කිරීමෙන් හෝ විදුලි සැරය මගින් සතාට දුකක් නොදී මරා දැමේ .
ශ්‍රී ලංකාවේ තත්ත්වය කුමක්ද ? කොළඹ හා තදාසන්න පෙදෙස්වලට මෙම සතුන් ගෙන යන්නේ ඈත පෙදෙස්වල සිට ලොරි මගින් ය .
දුම්රිය වර්ජන දිනයක බස් රථයක මෙන් .
ඇඟිල්ලක් ඔබන්නටවත් ඒවායේ ඉඩක් නොමැත .
එම ලොරි ඇතුළේම තෙරපී මැරී වැටෙන දුර්වල සතුන් බහුලය .
ගව ඝාතකාගාරයට ගෙන එන සතුන් හට දින කීපයක්ම කුසට අහරක් නොමැත .
බීමට ජලය ද නොමැත .
ම්ලේච්ඡ ඝාතනය ගව ඝාතකාගාරය දැකීමෙන්ම , අහිංසකයාට මළ පහවේ .
හතර වටේම සිටින ගවයන්ගේ විලාප අහස් කුසට මුසුවේ .
සමාජයට මෙතරම් සේවය කළ සතෙකුගේ අවසන් ශෝකී ගමන එයයි .
කකුල් හතරම , ලණුවලින් , දම්වැල්වලින් වෙලා බැඳගෙන , කොන්ක්‍රීට් පොළවේ දරුණු ලෙස ඇද ගෙන යන්නාවූ මෙම සතුන්ට , ම්ලේච්ඡ අමනුෂ්‍ය ඝාතකයන් පොලුවලින් ද දිගට හරහට පහර දෙන අවස්ථා ද ඇත .
අසල බැඳ සිටින අහිංසක මව් එළදෙන , තම පුතු කෲර මරණයට පත්වන අන්දම සියැසින්ම බලා සිටී .
අම්මා දරුණු ලෙස මරා දමන සැටි පුතා බලා සිටී .
ඔවුනට , තම දුක , වේදනාව කියන්නට නොහැකිය .
මහා හඬින් හඬා වැලපෙන සතුන් කඳුළු පිරි දෙනෙතින් බලා සිටී .
අහිංසකයාගේ ගෙල මුවහත් පිහියකින් සිඳ දමන විට දී සතාගේ දිව අඩි ගණනක් ඉදිරියට ඇදී එයි .
රූරා ඇද හැලෙන රතු ලෙයින් කොන්ක්‍රීට් බිම ලේ ගංගාවක් බවට පත් විය .
පූජනීය වස්තුවක් ඉන්දු ආර්ය සංස්කෘතියට අනුව ගවයා පූජනීය වස්තුවකි .
සත්වයෙකි .
බ්‍රිතාන්‍ය සමයේදී සුද්දන්ට විරුදුව ඉන්දියානුවන් කරැල්ලක් ද දියත් කළේ , බ්‍රිතාන්‍ය භටයන් තම යුද්ධ උපකරණ පිරිසුදු කිරීම සඳහා ගිතෙල් භාවිතා කිරීම නිසාය .
ගිතෙල් ගවයන්ගෙන් ලබා ගන්නා දිව්‍යමය ආහාරයක් ලෙස ඉන්දීය ජාතිකයෝ සැලකූහ .
දෙවන අම්මා මොහොතකට සිතන්න ? උපන්දා සිට වසරක් දෙකක් අප පෝෂණය වන්නේ අම්මාගේ කිරිවලින් ය .
දස මසක් කුසයේ රඳවාගෙන සිට , මෙලොවට අප බිහිවීමෙන් පසුව , අම්මා ලේ කිරි කොට , අපට පොවයි .
ඉන් වසරකට පමණ පසුව , අප කිරිබොන්නේ දෙවන අම්මාගෙනි .
ඒ එළදෙනයි .
මිනිස් ඉතිහාසයේ එළදෙන තරම් අපට කිරි දුන්න වෙනත් සතෙක් තවත් නොමැත .
ඝාතකයන් ද සිය ජවය හා ශක්තිය ලබා ගැනීමේ දී කෙතරම් කිරි ප්‍රමාණයක් බොන්නට ඇත්ද? එවන් අම්මා කෙනෙකු මෙලෙස කෲර ලෙස මරා දැමීම කෙතරම් බිහිසුණු අපරාධයක් ද ? හිත් පිත් නොමැති මෙම ගව ඝාතකයන්ට තමා බිව් කිරි අමතක ද ? ශ්‍රී ලංකාවේ ගව ඝාතකාගාරයක සිටින මෙම ඝාතකයන් , අහිංසක සතාට දසවද දීමෙන් වේදනා දෙන විට , ඔවුන් විශාල ආශ්වාදයක් ලබා ගනී .
ඇතැම් විට ගී සින්දු කියමින් ද ඔවුහු අසීමිත වින්දනයක් ලබති .
ගොඩ බිම වෙසෙන විශාලම හා ශක්තිමත්ම සතා අලියා යි .
ඔහු මාංශ භක්ෂකයෙක් නොවේ .
කන්නේ කොළ වර්ගයි .
පලතුරු වර්ගයි .
හරක් මස් අනුභව කිරීමෙන් තමන් හට විශාල ශක්තියක් , සවියක් ජවයක් හා නව පණක් ලැබෙනවා යයි ඇතැමුන්ගේ විශ්වාසය යි .
එය මිත්‍යාවකි .
පලතුරු , පලා වර්ග , කොළ වර්ග අනුභව කරන තැනැත්තන්ට වැඩි ශක්තියක් ලැබේ .
මා හිතවත් වෛද්‍යවරයෙක් මා හට කී කතාවක් මෙහි ලා දක්වමි .
අප දන්නා හඳුනන කෙනෙකු මිය ගියේය .
මරණ පරීක්ෂණය කළේ මා හිතවත් වෛද්‍යවරයා යි .
ඔහු මිය ගොස් තිබුණේ " කොලෙස්ට්‍රොල් " වැඩිවීමෙනි .
(Cholesterol - a fatty subtane tound in animal fluid and tisseues , which causes handening of arteries) හදවත් රෝගවලට එක්තරා හේතුවකි .
ගව මස් කෑම .
බොහෝ රෝගවලට ගවමස් අනුභවය හේතුවකි .
ඉතින් ඔබ නිකම් මැරෙන්නේ මොකටද? " මස් කෑමෙන් අපි වළකිමු .
" මෙම ලිපිය මා අවසන් කරන්නේ ගවයෙකුගේ කතාවකිනි .
වරක් , ගවයෙක් තමන්ගේ දරුවන්ට මෙසේ උපදේශයක් දුන්නේය .
දරුවෙනි , මිනිසා කියන්නේ ගොනුන් ය .
ඔවුන්ගෙන් අපෙත් එකම වෙනස ඔවුනට අං නැතිකම පමණි .
අපේ වාසනාවට ඒ ගොන්නු තණකොළ කන්නේත් නැත .
එසේ වුව ද මිනිසා පෙර කී පරිදි ගොනුන් වී ගවමස් කන්නේ ය .
අවඥාව මෙයයි .
පෙරේදා ඇමෙරිකාවෙන් ලද අලුත්ම වෛද්‍ය පර්යේෂණයකට අනුව , එළවළු හා පලාවර්ග අනුභව කරන්නන් අතර පිළිකා රෝග වැළඳීම ඉතාමත් අඩු බවත් , මස් අනුභව කරන්නන් දරුණු පිළිකා රෝගවලට ඉතා වැඩි වශයෙන් ගොදුරු වන බවත් සඳහන් වේ .
පිළිකා වැනි දරුණු ව්‍යවසනයකට ගොදුරු වීම තරම් අවාසනාවන්ත දෙයක් තවත් නොමැත .
එම නිසා , විශේෂයෙන්ම ගවමස් අනුභව කිරීමෙන් වැළැකී සිටීම ඔබගේ හිතසුව පිණිස වනවාට කිසිදු සැකයක් නොමැත .
ප්‍රේමසර ඈපාසිංහ ලෝකයේ පැවැත්මට .
2 කොටස හොරකම බොරුව හා වංචාව සෑම තැනකම දක්නට ලැබේ .
සේවක පක්ෂය ප්‍රධාන වශයෙන් ම තමන්ට වැඩ කිරීමට නියමිත කාලය හොරකම් කරති .
නියම වැඩ ප්‍රමාණය නියම ප්‍රමිතියට නොකරති .
වැඩ අතපත ගාමින් කල් මරති .
වැඩ කිරීම වෙනුවට නොකිරීම යුක්ති යුක්ත කරන හේතු දක්වති .
නොගැළපෙන උපදෙස් අයබදු එකතු කර ගැනීමේ පරිපාලනමය පහසුව තකා අපි වැඩි වැඩියෙන් වක්‍ර බදු එනම් වෙළෙඳ පිරිවැටුම් මත එකතු කරන භාණ්ඩ හා සේවා බදු වැට් බදු වලට යොමු වී සිටින්නෙමු .
මේ උපදෙස් ද අපට ලැබෙන්නේ ජාත්‍යන්තර මූල්‍ය අරමුදලෙනි .
සෘජු බද්දක් වන ආදායම් බදු ගණන් බැලීමත් එකතු කිරීමත් අපහසුයි .
සංකීර්ණයි .
නමුත් ඒ නිසා ම ඊට දෙන වැදගත්කම අඩු කළ යුතු නැත .
සෘජු ආදායම් බදු වශයෙන් ඉහළ ම මට්ටමේ ආදායම් ලබන්නන්ගෙන් එකතු කර ගන්නා මුදල නිසා විදේශ විනිමය ඉතිරි වේ .
මක්නිසා ද , ඉතා ඉහළ ආදායම් ලබන්නන් ගේ වියදමෙන් වැඩි කොටසක් යොදවන්නේ විදේශ විනිමය වැය වූ හෝ වැය වන භාණ්ඩ හා සේවා සඳහා නිසා ය .
එනිසා ඔවුන්ට වියදම් කිරීමට ඉතිරි වී තිබෙන මුදලෙන් කොටසක් මුල දී ම අයබදු ලෙස ගත්තොත් රටට විදේශ විනිමය ඉතිරි වේ .
එහෙයින් ම විදේශ ණය ගැනීමේ උවමනාව අඩු වේ .
අනෙක් අතට වක්‍ර බදු නිසා අපි භාණ්ඩ පරිභෝජනය සීමා කරවන්නෙමු .
දේශීය නිෂ්පාදන අඩපණ කරන්නෙමු .
ජනතාව දුකට හා අයසට පත් කරවන්නෙමු .
ඒවගේ ම අප අමතක නොකළ යුතු දෙයක් නම් සෘජු බදු ලෙස ගෙවිය යුතු නමුත් නොගෙවා තිබෙන මුදලින් හා ප්‍රකාශ නොකරන අති විශාල ආදායම් වලින් එනම් කළු සල්ලි වලින් කොටසක් තම සුවිශාල මැතිවරණ ව්‍යාපාර සඳහා යොදා නොගෙන අද පවතින මැතිවරණ ක්‍රමය යටතේ ජයග්‍රහණය කරන්නට හැකි වන මන්ත්‍රීවරුන්ගේ ගණන ඉතා ම අල්ප බවයි .
එවැනි මන්ත්‍රීවරුන්ගෙන් සැදුම් ලත් පාර්ලිමේන්තුවක් තමන්ගේ දේශපාලන පැවැත්මේ මූල්‍යමය අත්තිවාරම දෙදරවන අණ පණත් සම්මත කරනුයේ කෙලෙස ද ? අපේ රටවල කීප දෙනෙකු අත ආදායම් සංකේන්ද්‍රණය වීම දියුණු කාර්මික රටවල මනාපයට හේතුවකි .
ටික දෙනෙකු අතේ විශාල මුදලක් එකතු වීම නිසා දියුණු කාර්මික රටවල භාණ්ඩ වලට ඇති ඉල්ලුම ඉහළ යයි .
එය ඔවුන්ගේ පැවැත්මට අවශ්‍ය ම සාධකයකි .
සෘජු බදු අඩු කරනු ලැබීමට ඔවුන් මනාප ය .
ධනෝපායන මාර්ගවල පෞද්ගලික සංකේන්ද්‍රණයට ඔවුන් මනාප ය .
උදාහරණයක් ලෙස ආදායම් බෙදී යාමේ ප්‍රතිඵලයක් ලෙස යම්කිසි අවස්ථාවක අලුත් බයිසිකල් 5000 ක් සඳහා ඉල්ලුමක් ඇති වන්නේ යැයි සිතමු .
මේ ආදායම බෙදී නොගොස් එක් පුද්ගලයකු අත ඒකරාශී වී නම් ඔහු ඉල්ලා සිටිනු ඇත්තේ බී . එම් . ඩබ්ලිව් . මොටෝ රියක් විය හැකි ය .
රජයේ කාර්යභාරය රජය වාණිජ කටයුතු වලින් බැහැර වීම හොඳ ය .
රජය වාණිජ කටයුතු වලට පිවිස ඇත්තේ ඓතිහාසික හේතු සාධක උඩ ය .
ඒ ඓතිහාසික හේතු සාධක තවදුරටත් වලංගු නැති තත්ත්වයක් තුළ දිගින් දිගට ම රජය වාණිජ කටයුතු වල නිරත විය යුතු නොවේ .
රජය කෙට්ටු විය යුතු බව හා රජයේ කාර්යයන් අවම මට්ටමක පැවතිය යුතු බව ලෝකාවේශය යටතේ සංවර්ධනය වන රට වලට ලැබී තිබෙන අවවාද වට්ටෝරුවේ සඳහන් ය .
යුරෝපීය හා උතුරු ඇමරිකානු පරිසරය තුළ රජයේ කාර්යභාරය අවම මට්ටමක පැවතිය හැකි වුව ද දියුණුවෙමින් පවත්නා රටවල කාර්යභාරය ඊට වෙනස් ය .
විවෘත වෙළෙඳපොළ අර්ථ ක්‍රමයක් දෙසට අපගේ අවධානය යොමු කර තිබුණ ද , අපගේ රට අභ්‍යන්තරයේ වෙළෙඳපොළ විවෘත වී නැත .
කාර්යක්ෂම නැත .
ශත වර්ෂාධික කාලයක් වී ගොවිතැනින් ජීවත් වූ අපට තවම හරියාකාරව වී අලෙවි කර සහල් වෙළෙඳපොළ හසුරුවා ගන්නට පිළිවන් වී නැත .
අපේ එළවළු වෙළෙඳපොළ කාර්යක්ෂම භාවයක් තිබුණ ද එළිය වැටී නැති අඳුරු පැති නිසා එළවළු ගොවියාට හා පාරිභෝගිකයා යන දෙදෙනාට ම සාධාරණය ඉෂ්ඨ වී නැත .
මෙවැනි කාරණා රාශියක් පෙන්වා දිය හැකි ය .
කාර්යක්ෂම , විවෘත , විනිවිද පෙනෙන වෙළෙඳපොළ ක්‍රමයක් කරා යන ගමනේ දී රජයේ කාර්යභාරය අඩුවෙන් තක්සේරු කළ නොහැකි ය .
ලෝක බැංකු අවවාද වට්ටෝරුවේ තිබෙන තවත් කරුණක් වන්නේ රාජ්‍ය වියහියදම් දළ ජාතික නිෂ්පාදිතයේ භාගයක් ලෙස ගත් කල නියම කරනු ලබන මට්ටමට වඩා අඩුවෙන් පවත්වා ගත යුතු බව ය .
මේ සඳහා ඇති එක ම පිළියම වියදම් , එනම් අර කියන භාගයේ ඉරට උඩ කොටස හෙවත් ලවය , අඩු කිරීම පමණක් නොවේ .
භාගයේ ඉරට යට කොටස හෙවත් හරය විශාල කිරීමෙන් මෙය කළ හැකි ය .
දළ ජාතික නිෂ්පාදිතය වැඩි කර ගත හැකි රාජ්‍ය ක්‍රියාකාරකම් සඳහා රජයේ වියදම් වැඩි කිරීම මගින් මේ දෙවන මාවතේ ගමන් කිරීම අපට තිබෙන විකල්පයයි .
කෘෂිකර්මයේ , රෝපණ ද්‍රව්‍ය වල සිට අලෙවිය දක්වා විහිදී තිබෙන සකලවිධ කාර්යයන් සඳහා , රජය මැදිහත් වීමෙන් ඒ මැදිහත් වීමට දරන වියදම මෙන් කීප ගුණයකින් ප්‍රතිලාභ වැඩි කර ගැනීමට හැකියාව ඇත්තේ ය .
දියුණු කාර්මික රටවල් තම රටවල කෘෂිකර්මයට විවිධාකාර වූ අනුබල හා සහන සලස්වමින් අපට කෘෂිකර්මයට සහන දෙන්න එපා යැයි දෙන අවවාදය තරයේ ප්‍රතිකේෂ්ප කළ යුතු ය .
නව ලිබරල්වාදය ගෝලීය න්‍යාය පත්‍රයේ තිබෙන නිදහස් වාදය (ලිබරල්කරණය) ට පක්ෂව නව ලිබරල්වාදී අර්ථ ශාස්ත්‍රය තර්ක ඉදිරිපත් කරයි .
සාපේක්ෂ වාසිය පිළිබඳ තර්කය ඉන් මූලික ය .
අඩු මිලට , වඩා හොඳ තත්ත්වයේ බඩු ආනයනය කළ හැකිව තිබිය දී සිය රටේ නිෂ්පාදන වූ පමණින් වැඩි මිලට නරක බඩු ගන්නට පාරිභෝගිකයා පෙළඹවීම ගැන කතා කරන " මහා පාරිභෝගික කරුණාව " තවත් තර්කයකි .
ආරක්ෂණවාදයට එරෙහිව මෙසේ කරුණු දැක්වුව ද , දියුණු කාර්මික රාජ්‍යයන් නව ආරක්ෂණවාදයක් ක්‍රියාත්මක කරති .
ඔවුහු වෙළෙඳාම හා සම්බන්ධ නැති , මානව අයිතිවාසිකම් , ළමා ශ්‍රමය , පරිසරය වැනි විෂය කේෂ්ත්‍ර අල්ලාගෙන වෙළෙඳ තහංචි පැනවීම මගිනුයි , මේ නව ආරක්ෂණවාදය ක්‍රියාත්මක කරන්නේ , විවෘත වෙළෙඳපොළ ආර්ථක ක්‍රමය ද ගෝලීය න්‍යාය පත්‍රයේ දැක්වෙන ප්‍රධාන අයිතමයකි .
සම්පූර්ණයෙන් ම විවෘත වෙළෙඳපොළ ආර්ථික ක්‍රමයක් ඇමෙරිකාවේ ද නැත .
එක් එක් රටට ඒ ඒ කාල වකවානුවට ගැළපෙන ඒ ඒ සංවර්ධන අවස්ථාවට ගැළපෙන විවෘත භාවයක් සහිත වෙළෙඳ පොළ අර්ථ ක්‍රමයක් පවත්වා ගත හැකි ය .
බටහිර කාර්මික රටවල් කෙළවරක් නොදක්නා තාක්ෂණික වැඩිදියුණු කිරීම් මගින් අධි - කාර්යක්ෂමතාවක් (supper efficency) උත්පාදනය කරගෙන තිබේ .
මේ අධි - කාර්යක්ෂම යන්ත්‍රොපකරණ හා ක්‍රම වේදයන්ට ආර්ථික වශයෙන් සපල ලෙස කටයුතු කරන්නට නම් මු්‍රළු ලෝක ආර්ථිකය ම ඊට ඉඩ දී අයින් විය යුතු ය .
ලෝකාවේශයේ එංජිම ඇත්තේ එහි ය .
මේ එංජිම මුළු පෘථිවි ගෝලයේ ම ආර්ථික දේහය යට කර ගන්නට යත්න දරයි .
ඔවුන්ට සිය ජන්ම දේශයන්හි දේශසීමා පටු ය .
ඒවා තුළ පමණක් හිර වී සිටින්නට මේ යෝධයාට නොහැකි ය .
එම නිසා සීමාන්තික නිදහස් වාදයකට , ලිබරල්කරණයට ලෝකය දක්නාගෙන යාමට තැත් කරයි .
ඊට එරෙහි වන අපට ආවාත අර්ථ ක්‍රමයට යා නොහැකි ය .
එය යල් පැන ගොස් ය .
අපට සරිලන ශ්‍රී ලාංකික අර්ථ ක්‍රමයේ සීමා මායිම් අප විසින් ම සලකුණු කර ගත යුතු ය .
දේශීය කෘෂිකර්මය හා කර්මාන්තය නැංවීම මගින් ආහාර සුරක්ෂිතභාවය හා රැකියා උත්පාදනය අපගේ මූලිකම ඉලක්ක විය යුතුයි .
ඊට සරිලන වැට කඩොලු අප ඉදිකර ගත යුතු ය .
මෙහි දී අපට ගෝලීය ලෙස සිතමින් දේශීය වශයෙන් ක්‍රියා කිරීමට ද , දේශීය ලෙස සිතමින් ගෝලීය වශයෙන් ක්‍රියා කිරීමට ද හැකි විය යුතු ය .
නිදහස් කිරීම හෙවත් ලිබරල්කරණය මගින් රටවල් අනන්ත අවදානමකට විවෘත කරනු ලැබේ .
ලිබරල්කරණය කරනු ලැබූ රටක් වැටක් නැති කොටුවක් මෙනි .
එහි ඵලදාව ඕනෑම කෙනෙකුට නෙළා ගත හැකිවා පමණක් නොව ඊට කඩා වදින වන සතෙකු විසින් විනාශ කර දමනු ලැබිය හැකි වේ .
අග්නිදිග ආසියානු රටවල 1997/98 වර්ෂවල දි ඇති වූ මහා මූල්‍ය අර්බුදයට එක් හේතුවක් වූයේ සීමාන්තික ලිබරල්කරණය යි .
විදේශ මුදල් ජාවාරම් මාර්ගයෙන් ඇති කරනු ලැබූ මේ මහා ව්‍යසනයට එක් හේතුවක් නම් ප්‍රාග්ධනය ඇතුළට ගලා ඒම හා පිටතට ගලා යාම නිදහස් (ලිබරල්කරණය) කිරීමයි .
ජාත්‍යන්තර මූල්‍ය ගනුදෙනුකාරයින් දෙවන ලෝක මහා සංග්‍රාමයේ යුද අපරාධකරුවන් පැමිණ වූ නියුරෙම්බර්ග් අධිකරණය වැන්නක් හමුවට පැමිණ විය යුතු යැයි කියුබානු ජනාධිපති පිදෙල් කස්ත්‍රෝ 2000 අප්‍රියෙල් මාසයේ හවානා නුවර පැවති 77 කණ්ඩායම් රැස්වීමේ කියා සිටියේ ය .
1997 දී ජාත්‍යන්තර මූල්‍ය ජාවාරම්කාරයකු වූ ජෝර්ජ් සෝරෝස් නමැත්තාට රටින් පිටවන ලෙසට මැලේසියානු අගමැතිවරයා නියෝග කළේ ය .
ශක්තිමත් ආර්ථික අඩිතාලමක් ලෝකාවේශයේ බලවේගයන්ට මුහුණදීම පිණිස අපට ශක්තිමත් දේශීය ව්‍යවසායයන් අත්‍යාවශ්‍ය ම ය .
මේ සඳහා ගත යුතුව තිබෙන නොයෙකුත් පියවර අතර කාර්මික සාමය (industrial peace) ස්ථාපිත කිරීම ද මුල් තැනක් ගනී .
සෑෑම ව්‍යාපාරයකට ම ජීවන චක්‍රයක් තිබේ .
සෑම භාණ්ඩයකට ම ද ජීවන චක්‍රයක් තිබේ .
සෑම මෙහෙයුම් ක්‍රියාවලියකට ම ද ජීවන චක්‍රයක් තිබේ .
පරණ දේ ඉවත් වී අලුත්දේට ඉඩ සැලසිය යුතු ය .
මේ ඉඩ සැලැස්වීමේ දී අභ්‍යන්තර කැළඹීමක් අනිවාර්යයෙන් ම හට ගනී .
උදාහරණ ලෙස අලුත් යන්ත්‍ර සූත්‍ර භාවිතා කිරීම , යම් භාණ්ඩයක් නිෂ්පාදනය කිරීම අත්හැර දැමීම , අලුත් වැඩ ශෛලියක් හඳුන්වා දීම , යම් ව්‍යාපාර අංශයක් වසා දැමීම , අලුත් අංශ විවෘත කිරීම , වැඩකිරීමේ අලුත් මිනුම් දඬු හා ඉලක්ක හඳුන්වා දීම දැක්විය හැකි ය .
ඇතැම් විට ගතානුගතික ලෙස සිතන සේවක පක්ෂයක් මේ ගතික භාවයට විරුද්ධ වීමට ඉඩ තිබේ .
අනිත්‍ය වූ ව්‍යාපාර පැවැත්ම තුළ ඔවුන් නිත්‍ය ප්‍රතිලාභ ම ඉල්ලා සිටින්නට පුළුවන .
මේ ඝට්ටනය නිසා කාර්මික සාමය බිඳ වැටේ .
ආර්ථික ව්‍යාපාර කරගෙන යාමට බැරි තත්ත්වයක් ඇති වේ .
මේ නිසා වර්තමාන ලෝක පරිසරය තුළ තරගකාරි ලෙස ආර්ථික ව්‍යවසායන් පවත්වා ගැනීමට හැකි වනු පිණිස අතීත කාල වකවානු වලට ගැළපෙන ලෙස සකස් කර තිබෙන නීති රීති සංශෝධනය කළ යුතු ය .
ආර්ථික සංවර්ධන අතේ තිබෙන පොදු ව්‍යාපාර ටික පෞද්ගලිකකරණය කිරීමෙන් සෛද්ධාන්තිකව බලාපොරොත්තු විය හැකි වැඩිම දේ ආර්ථික වෘද්ධියක් පමණි .
(economic growth) .
නමුත් අපට උවමනා කරන්නේ ආර්ථික සංවර්ධනයකි .
(economic development) එනම් තවමත් අත නොගැසූ ආර්ථික ක්‍රියාකාරකම් හා කේෂ්ත්‍ර වලට පිවිසීමයි .
සරල ලෙස කියනවා නම් තිබෙන ගස් ටිකත් ඵලදාව වැඩි කිරීම පමණක් නොව තව තවත් ගස් සිටුවීමයි .
අපේ නිෂ්පාදන පසුතලය හා ධාරිතාව වැඩි කිරීමයි .
ජාතික නිෂ්පාදනය වැඩි කිරීමටත් රැකියා උත්පාදනය කිරීමටත් අපට වෙන අන් මාවතක් නැත .
මේ සඳහා අපට ජාතික ඉලක්ක තිබිය යුතු ය .
රජය මැදිහත් විය යුතු ය .
මක්නිසා ද ? අලුතින් පටන් ගන්නා කවර ව්‍යාපාරයක වුව ද අවදානම වැඩි නිසා ඊට කර ගැසීමට ශක්තිය ඇති පෞද්ගලික අංශයක් අපට නැති නිසා ය .
ජාතික ඉලක්කයක් සඳහා එක් උදාහරණයක් දක්වනවා නම් තව අවුරුදු පහකින් අපේ ඖෂධ ශාලා වල ඇති බෙහෙත් හා ඖෂධීය ද්‍රව්‍ය වලින් 75% ක් දේශීය නිෂ්පාදන බවට පත් කිරීම වැන්නක් ගත හැකි ය .
එවිට මෙහි ඖෂධ පැළෑටි වැවීම , පර්යේෂණ කිරීම , ඖෂධීය ද්‍රව්‍ය නිස්සාරණය කිරිම , සකස් කිරීම , ඇසිරීම , බෙදා හැරීම වැනි කේෂ්ත්‍ර ගණනාවක ම මහත් වූ ආර්ථික ක්‍රියාකාරිත්වයක් ද , එනිසා ම රැකියා උත්පාදනයක් ද හට ගන්නේ ය .
විදේශ විනිමය ඉතිරියක් ද සිදු වන්නේ ය .
තවත් උදාහරණයක් දක්වන්නේ නම් දේශීය අමුද්‍රව්‍ය අන්තර්ගතය 75% කට වැඩි වාණිජමය ආහාර සකස් කිරීම් සඳහා බදු ප්‍රදානය කිරීමක් ගත හැකි ය .
එවැනි තත්ත්වයක් තුළ අපේ කොස් , දෙල් හා ධාන්‍ය නා නා මාදිලියේ නිෂ්පාදන බවට හැරවී වෙළෙඳපොළට එනු ඇත්තේ ය .
ජාතික න්‍යාය පත්‍රයක් ප්‍රාග්ධනයට හිමි කර දී තිබෙන අන්තර් ජාතික සඵලතාව හා ආරක්ෂාව ශ්‍රමයට හිමිකර දී නැති නිසාත් , රට රටවල් අතර පවත්නා විෂමතා නිසාත් ලෝක පරිමාණයේ ආර්ථික සංවර්ධනයක් මගින් ලෝක ජනතාවගේ ජීවන තත්ත්වය ඉහළ නැංවීම යනු ශත වර්ෂ ගණනාවක් එපිට දී සිදුවිය හැක්කක් මිස අඩුම තරමින් 21 වන ශත වර්ෂය සඳහා වලංගු තර්කයක් නොවේ .
සෑම රටකට ම තම දේශ සීමාව තුළ ඉටු කළ යුතු න්‍යාය පත්‍රයක් තිබේ .
ඉලක්ක තිබේ .
මෙම න්‍යාය පත්‍රය අතහැර දමා අන්තර් ජාතික හෝ ගෝලීය න්‍යාය පත්‍රයකට අනුව වැඩ කිරීම විනාශකාරී වන්නේ ය .
මහා මාර්ගයේ එන්කෙන පෙනෙන තෙක් මානයේ සංඥා එළි සවිකර ඇති සන්ධිස්ථාන දෙකක් ඇතැයි සිතමු .
ඈත කොළ පාට සංඥා එළිය දැල්වෙන අවස්ථාවක එදෙස බලාගෙන මෑත දැල්වී ඇති රතු එළිය නොතකා රිය පදවාගෙන ගියොත් වන්නේ කුමක් ද? ජාතික න්‍යාය පත්‍රය නොතකා ගෝලීය න්‍යාය පත්‍රයට වැඩ කරන්නට යන ජාතික රාජ්‍යයන්ට අත්වන්නේ ද එවැනි රිය පදවන්නෙකුට අත්වන ඉරණම ය .
දුර දෘෂ්ටිකත්වය මෙන් ම අවිදුර දෘෂ්ටිකත්වය ද අවශ්‍ය යි .
ඉතා ශීඝ්‍රයෙන් වෙනස් වන්නා වූ ලෝත අර්ථ ක්‍රමය මගින් උත්පාදනය කරනු ලබන ප්‍රගමනය හා කම්පනය යන ද්විත්ව රූපය ම සැලකිල්ලට ගෙන ශ්‍රී ලංකා අර්ථ ක්‍රමය ඉන්ද්‍රඛීලයක් ලෙස පිහිටුවීම අරමුණු කර ගත් ශ්‍රී ලාංකික ආර්ථික ප්‍රතිපත්තියක් අප විසින් සම්පාදනය කර ගත යුතුය .
කිසිම මුද්‍රාවක් තබා නැති නිදහස් වෙළෙඳපොළ අර්ථ ක්‍රමය , සමාජ ප්‍රජාතන්ත්‍රවාදී වෙළෙඳපොළ අර්ථ ක්‍රමයක් බවට හැරවීම සඳහා පහත සඳහන් න්‍යාය පත්‍රය අනුගමනය කළ යුතු ය .
රාජ්‍ය ආර්ථික සිතියමක් සම්පාදනය කිරීම , කාර්ය සාධනය මුල් තැනට පත් කරවන රාජ්‍ය පරිපාලන ප්‍රතිසංස්කරණ , දේශීය කෘෂිකර්මය හා ආහාර සුරක්ෂිතභාවය ස්ථාපිත කිරීම , ග්‍රාමීය ආර්ථික විෂමතාව ජය ගැනීම පිණිස සම්පත් බෙදා හැරීමේ දී ගමට ප්‍රමුඛ ස්ථානයක් ලබා දීම , දේශීය කර්මාන්ත වලට මුහුණ දීමට සිදු වී තිබෙන විදේශීය තරගය තර්කානුකූල පදනමක පිහිටුවීම , ආදායම් බෙදීයාමේ විෂමතාව පාලනය කරනු පිණිස අයබදු රැස් කිරීමේ යාන්ත්‍රණය විමධ්‍යගත කිරිම හා බදු පදනම පුළුල් කිරීම , අනාර්ථික ලෙස හිරකර තිබෙන සම්පත් ආර්ථික කටයුතු වලට මුදා හැරෙන බදු හා පරිපාලන නීති පැනවීම , නව ව්‍යසායක සංස්කෘතියක් ඇති කිරීම , කුඩා පරිමාණය හා බැඳුණ සමීප සැලකිල්ල හා මහා පරිමාණය හා බැඳුණ කාර්යක්ෂමතාව එකවර ලබා ගත හැකි නව ව්‍යාපාර සංවිධාන ක්‍රම ඇති කිරීම , ව්‍යාපාරික සදාචාරය හා ගිණුම් කටයුතු බව මට්ටමකට එසවීම , විදේශයන්හි ව්‍යාපාර ආරම්භ කිරීමට ශ්‍රී ලාංකික ව්‍යවසායකයින් දිරි ගැන්වීම , කාලීන හා තාර්කික සේව්‍ය - සේවක සම්බන්ධතා පිහිටුවීම සඳහා නෛතික හා සමාජමය පසුබිම සකස් කිරිම , ව්‍යාපාරික ගිණුම් පිළිබඳ පාර්ලිමේන්තු ගිණුම් කාරක සභාවක් ඇති කිරීම , ගෞරවාන්විත විදේශ රැකියා සඳහා ඉල්ලුමක් හා සැපයුමක් ඇති කිරීම , රාජ්‍ය අංශය ද පෞද්ගලික අංශය ද ප්‍රශ්නයේ දී එහි ස්වභාවයෙන් ම පෞද්ගලික අංශය කාර්යක්ෂම වේ යැයි නිගමනය කළ නොහැකි බැවින් මේ දෙ අංශයට ම කාර්යක්ෂමතාව හා ඵලදායතාව නැංවීමට හැකි පරිසරයක් ඇති කිරිම හා කුසලතා වර්ධනය + යටිතල පසුකම් = සංවර්ධනය යන සමීකරණය අදාළ කර ගැනීම , ලෝකාවේශයට මුහුණ දීම සඳහා ජාතික න්‍යාය පත්‍රයකට අනුව වැඩ කිරීම , පොදු හා පෞද්ගලික දෙ අංශයට ම කාර්යක්ෂම විය හැකි පරිසරයක් ඇති කිරිම , හොරකම බොරුව හා වංචාව මැඩලීම , කිසියම් දේශයක හෝ වේවා දර්ශනයක හෝ වේවා හංවඩුව අවශ්‍යම නොවන ශ්‍රී ලාංකික අර්ථ ක්‍රමයක් හා සමාජ ක්‍රමයක් කරා ඉදිරියට යාම තේමාව කර ගත් වැඩ පිළිවෙළක් ගැන බරපතළ ලෙස කල්පනා කරන විට අප අන්තිමට ම එළඹෙන්නේ ආණ්ඩු ක්‍රමය පිළිබඳ මාතෘකාවට යි .
The pendulum has moved very far in one direction - I am convinced that it will swing back to a more balanced point - Dr . Gamani Coera බට්ටා එක් පැත්තක බොහෝ ඈතට පැද්දී ගොස් තිබේ .
එය වඩා මධ්‍යස්ථ තැනකට ආපසු ගමන් කරන බව මට ඒකාන්තයි - ආචාර්ය ගාමිණී කොරයා මාර්ටින් වික්‍රමසිංහ වෙබ් අඩවිය ශ්‍රී ලාංකික ලේඛකයන් , චිත්‍ර ශිල්පීන් , සිනමාකරුවන් , නළු නිළියන් , නාට්‍යවේදීන් ඔවුන්ගේ වෙබ් අඩවි අන්තර්ජාලය තුළ ප්‍රකාශ කිරීමේ ප්‍රවණතාවක් දැකිය හැකි ය .
එබඳු වෙබ් අඩවි කීපයක් පිළිබඳව මීට පෙර " සිළුමිණ අන්තර්ජාලය " ඔස්සේ අපි පාඨක ඔබ දැනුවත් කෙළෙමු .
මෙවර කලාපය තුළින් මෙරට මහ ගත්කරු යැයි අසමාන සම්භාවනාවට පාත්‍ර විදෙස් හි පවා කිතු ගොස පතළ ලේඛකයකු වූ මාර්ටින් වික්‍රමසිංහ වෙබ් අඩවිය පිළිබඳ තොරතුරු ගෙන ඒමට අදහස් කෙළෙමු .
මාර්ටින් වික්‍රමසිංහ (ප්‍රවේශය 2004-03-13) http://www.martinwickramasinghe.org මෙම අඩවියට පිවිසෙන ඔබට සිංහල , ඉංග්‍රීසි හෝ දෙමළ යන භාෂාත්‍රයෙන් තමන් කැමති භාෂාවක් තෝරාගෙන ඒ ඔස්සේ අඩවිය පරිශීලනය කිරීමේ හැකියාව ඇත .
අනතුරුව පරිශීලකයන්ට කතුවරයාගේ ඡායාරූපයක් සහිත ඔහු පිළිබඳ ඉතාමත්ම සංක්ෂිප්ත සටහනක් සහ අනෙකුත් තොරතුරු කරා ප්‍රවිෂ්ට විය හැකි සම්බන්ධතා රැගත් පිටුව කරා යොමු වීමට පුළුවන .
" කතුවරයා " යන සම්බන්ධතාව ඔස්සේ මුලින්ම කෙටි චරිත සටහනක් සහ කාල ක්‍රමානුගතව සැකැසු මතක සටහන් ලේඛනයක් ද පෙළ ගස්ව ඇත .
මෙහිම දක්වා ඇති " චරිතාපදානය " යන සම්බන්ධතාව තුළින් එතුමා විසින් රචනා කෙරුණු ස්වයංචරිතාපදානය වන 'උපන් දා සිට' කෘතියෙන් ගත් උද්ධෘත හා ඒ පිළිබඳව සෙස්සන්ගේ ඇගයීම් ඇසුරින් සකස් කළ තොරතුරු දක්වා තිබේ .
" ග්‍රන්ථ නාමාවලිය " යන සම්බන්ධතාව තුළ නාමාවලී දෙකක් ගොනු කර ඇත .
පළමු කොටසට ධනපාල ගුණසේකර විසින් සම්පාදිත මාර්ටින් වික්‍රමසිංහ විසින් සිංහලයෙන් හා ඉංගිරිසියෙන් ලියන ලද සියලු ප්‍රබන්ධ හා වෙනත් ලිපි ලේඛන හා විෂය අනුක්‍රමණිකාවක් ඇතුළත් වේ .
දෙවන කොටසෙහි නුවරඑළියේ හේමපාල විසින් සම්පාදනය කෙරුණු මාර්ටින් වික්‍රමසිංහ මහතා සහ ඔහුගේ කෘති පිළිබඳ ජීවිත කාලය තුළ හා එතුමාගේ අභාවයෙන් පසු 2000 වසර දක්වා ලියන ලද ලිපි ද විෂය හා කර්තෘ අනුක්‍රමණිකාවක් ද පෙළ ගස්වා ඇත .
මෙම නාමාවලිය අඩවිය තුළ අඩංගු කොට ඇත්තේ මුද්‍රිත නාමාවලියක ස්වරූපයෙනි .
භාෂා ගැටලු නිසාදෝ මෙම නාමාවලිය පිරික්සීම සඳහා සෙවුම් පහසුකම් සපයා නොමැත .
එහෙත් එකී ගැටලු අනාගතයේ දී නිරාකරණය කරගැනීමට හැකි වූ අවස්ථාවක මෙම ග්‍රන්ථ නාමාවලිය සෙවුම් කළ හැකි දත්ත සමුදායක් ආකාරයට අඩවිය ප්‍රකාශ කිරීමට අවධානය යොමු කරනු ඇතැයි අපි විශ්වාස කරමු .
මහගම සේකර විසින් රචනා කොට අමරදේව විසින් ගායනා කරුණු වික්‍රමසිංහ උපහාර ගීය ශ්‍රවණය කිරීමේ අවස්ථාව " උපහාර ගීය " යන සම්බන්ධය ඔස්සේ ලබා දී ඇත .
එසේම මෙම පිටුවෙහිම දක්වා ඇති " අත් අකුරු " යන සම්බන්ධය හරහා වික්‍රමසිංහගේ ඉංග්‍රීසි හා සිංහල අත් අකුරු දක්වා ඇත .
මාර්ටින් වික්‍රමසිංහ විසින් සිය රචනාවන් සඳහ පරිශීලනය කරන ලද පොත්වලින් තෝරාගත් ලැයිස්තුවක් වෙත " කියවූ පොත් " යන සම්බන්ධය මගින් ප්‍රවිෂ්ට විය හැක .
වික්‍රමසිංහ ජීවිතයේ විවිධ අවස්ථාවන් දක්වන පසුරු නැරඹීම හ කතා රැගත් හඬ පට ශ්‍රවණය කිරීමට " කටහඬ " යන සම්බන්ධය ඔස්සේ අවස්ථාව ඇත .
විදේශීය ලේඛකයන් හා විද්වතුන් එතුමා පිළිබඳ කළ ප්‍රකාශන , විදෙස් චාරිකා පිළිබඳ තොරතුරු හා සේයාරූ සහ ඒ පිළිබඳව ඔහු තබා ඇති සටහන් ද මෙහි ගොනු කර තිබේ .
" ග්‍රන්ථ " යන සම්බන්ධය යටතේ වික්‍රමසිංහ විසින් රචිත ග්‍රන්ථාවලිය විෂයානුක්‍රමණිකව පෙළ ගස්වා ඇත .
එසේම එකී ග්‍රන්ථ මිලයට ගත හැකි ස්ථාන , ඒවායේ ඊ-මේල් සහ වෙබ් ලිපිනයන් ද සමග දක්වා තිබීම පරිශීලකයන්ට ප්‍රයෝජනවත් වන්නේ ය .
" ළමා පිටුව " යන සම්බන්ධය ඔස්සේ ළමයින් අරමුණු කොට රචනා කරුණු ග්‍රන්ථාවලිය දක්වා ඇත .
කොග්ගල පිහිටි වික්‍රමසිංහ ජන කෞතුකාගාරය කරා ළඟා විය හැකි ආකාරය දක්වන සිතියම , කෞතුකාගාරයෙහි බිම් සැලැස්ම , එහි ප්‍රධාන අංග , ඡායාරූප සහ කෞතුකාගාරය පිළිබඳ දීර්ඝ හැඳින්වීමක් කරා " කෞතුකාගාරය " යන සම්බන්ධය ඔස්සේ යොමු වීමට පුළුවන .
අතත්‍ය සංචාරයක් (virtual tour) ඔස්සේ කෞතුකාගාරය නැරඹීමේ පහසුකම් ද සැලැස්වූයේ නම් වඩාත් අගනේ යැයි හැඟේ .
" ජාතික පුස්තකාලය " යන සම්බන්ධය හරහා ජාතික පුස්තකාලයට පරිත්‍යාග කරනු ලැබ දැනට එහි තැන්පත්ව ඇති වික්‍රමසිංහ එකතුව පිළිබඳ තොරතුරු හා එකී නාමාවලිය ගොනු කර තිබේ .
මෙම වෙබ් අඩවිය ඇතුළු වික්‍රමසිංහ පිළිබඳ විවිධ ව්‍යාපෘතීන් හා සකලවිධ කර්තව්‍යයන් සඳහා ඇප කැප වී සිටින වික්‍රමසිංහ භාරකාර මණ්ඩලය පිළිබඳ තොරතුරු කරා " භාරකාර මණ්ඩලය " යන සම්බන්ධයෙහි අන්තර්ගතය .
එහි මණ්ඩලයෙහි අරමුණු හා ක්‍රියාකාරිත්වයන් ද විමසීම් කළ හැකි ආකාරය ද එනම් ලිපිනය , දුරකතන අංක , ෆැක්ස් අංක , ඊමේල් ලිපිනය ද දක්වා ඇති අතර අවශ්‍ය නම් අඩවිය ඔස්සේම ඊමේල් පණිවුඩ යැවීමේ පහසුකම් ද වේ .
විමර්ශන යන සම්බන්ධයෙහි පෙළ ගස්වා ඇත්තේ ඉරුණු කබාය , වහල්ලු , විනෝදාස්වාදය ආදී කෙටිකතා ය .
පිටුවෙහි ඒ එක් එක් කතාවෙහි උපුටා ගත් කොටස් දක්වා ඇති අතර සම්පූර්ණ කතාව කරා යොමු කිරීම් ද වෙයි .
සම්පූර්ණ කතාව කරා යොමු වූ විට වෙනම කවුළුවක් විවර වී කතාව දිග ඛ්ැරෙන අතර එය සකසා ඇත්තේ ද පොතක් දිග හැරෙන විලාසයෙනි .
වික්‍රමසිංහ ජීවිතයේ විවිධ අවස්ථා නිරූපිත ඡායාරූප සමූහයක් කරා " සේයාරූ " යන සම්බන්ධය ඔස්සේ පරිශීලකයන්ට යොමු විය හැකි වේ .
මෙම ඡායාරූප ගොනුව වික්‍රමසිංහගේ පෞද්ගලික ජීවිතය විදහා දක්වන පිය බිරිඳ සමග සතුටු සාමිචියේ යෙදෙන අවස්ථාවක් , මිනිබිරියකට කතාවක් කියා දෙන අවස්ථාවක් , ප්‍රථම මිනිබිරිය සමග , බාල දියණියගේ විවාහ අවස්ථාව , පුස්තකාලය තුළ ගත කරන අවස්ථා ආදී ඡායාරූප ගොනුවකින් ද සාහිත්‍ය ජීවිතයේ නොයෙකුත් වැදගත් අවස්ථා දක්වන එනම් දිනමිණ කර්තෘකමින් අස්වූ අවස්ථාව , ගම්පෙරළිය චිත්‍රපටය රූ ගත කරන අවස්ථාවක් , පේරාදෙණි විශ්වවිද්‍යාලයෙන් දර්ශන විශාරද උපාධිය ලැබීම , චිත්‍ර ශිල්පී එස් . එච් . සරත් සමග ආදී ඡායාරූප ගොනුවකින් ද සමන්විතය .
ඊට අමතරව " සෙසු අය දුටු අයුරු " යන සම්බන්ධය ඔස්සේ තිස්ස රණසිංහ , ශාන්ත කේ . හේරත් , ජී . ඇස් . ප්‍රනාන්දු , සිරිල් හෙට්ටිගේ , ජේ . ඩී . ඒ . පෙරේරා , ශීනාත් කුරුකුලසූරිය , ඩේවිඩ් පේන්ටර් , කාල් එරික් මුලර් , කොලට් වැනි නිර්මාණකරුවන් වික්‍රමසිංහ රුව ප්‍රතිනිර්මාණය කළ ආකාරය දැක්වෙන ඡායාරූප ගොනුවක් ද මෙහි වේ .
" අභාවයෙන් පසු " යන සම්බන්ධය ඔස්සේ ඔහුට දැක්වූ අවසන් ගෞරව , කොග්ගල පිහිටි සමාධිය , නිකුත් කරුණු මුල් දින ලියුම් කවරය සහ තැපැල් මුද්දරය , භාරකාර මණ්ඩලයේ සභාපති හා පුස්තකාලය ජාතික පුස්තකාලයට පරිත්‍යාග කිරීම , ජන්ම ශත සංවත්සර උලෙළ , මහාචාර්ය ට්‍රෙවෝ ලිං මාර්ටින් වික්‍රමසිංහ සමරු දේශනය පැවැත්වීම ආදිය පිළිබඳ සංක්ෂිප්ත සටහන් සහ ඡායාරූප දක්වා ඇත .
එහෙත් කිසියම් තාක්ෂණික දෝෂයක් ඌනතාවක් හේතු කොට ගෙන මුල් දින ලියුම් කවරය සහ තැපැල් මුද්දරය , භාරකාර මණ්ඩලයේ සභාපති හා පුස්තකාලය ජාතික පුස්තකාලයට පරිත්‍යාග කිරීම , ජන්ම ශත සංවත්සර උලෙළ කීපවතාවක්ම මෙම පිටුවෙහි දර්ශනය වේ .
වෙබ් සංස්කාරකයන්ගේ අවධානය මේ ඌනතාව කෙරෙහි යොමු විය යුතු බව මෙහිදී අවධාරණය කළ යුතුය .
විවිධ තරාතිරම්වල පහසුකම් ඇති පරිශීලකයන්ගේ පහසුව පිණිස මෙම අඩවිය Flash භාවිතා කර හා භාවිතා නොකර යන දෙයාකාරයටම ප්‍රවිෂ්ට විය හැකි අඩවියක් ලෙස සැකසූයේ නම් වඩාත් උචිත යැයි හඟිමු .
එසේම සිංහල අන්තර්ගතය තුළ අක්ෂර වින්‍යාසයෙහි දොස් ඇති බව ද පෙනේ .
අනාගත යාවත්කාලීන කිරීම්වල දී මෙකී අඩුපාඩු හා යෝජනා කෙරෙහි නිර්මාපකයන්ගේ අවධානය යොමු වෙතැයි අපි කල්පනා කරමු .
කෙසේ නමුත් , මෙම අඩවිය මෙබඳු අඩවියකින් අපේක්ෂිත අභිමතාර්ථ මැනවින් අවබෝධ කරගනිමින් සැකසූ අඩවියක් ලෙස දැක්විය හැක .
සෑම පිටුවක්ම කිසියම් ඒකමිතියකට අනුව යමින් ශීර්ෂයන්ට උචිත පරිදි වික්‍රමසිංහ ග්‍රන්ථ වලින් ගත් උපුටන යොදමින් , හඬ , වීඩියෝ පසුරු ආදිය මනාව සංකලනය කරමින් ඉතා සරල හා සිත් ගන්නා සුළු අන්දමින් නිර්මාණය කර ඇති බව පෙනේ .
අන්තර්ගත රචකයින් ද අඩවියෙහි අඩංගු තොරතුරු හා විස්තර සීරුවෙන් තෝරා බේරාගෙන ඉදිරිපත් කිරීමට සමත්ව ඇත .
මෙම අඩවිය පරිශීලකයන් වෙත දායාද කළ වික්‍රමසිංහ භාරකාර මණ්ඩලය හා මනාව අඩවිය නිර්මාණය කළ Ewebmakers කාර්ය මණ්ඩලය සාහිත්‍ය හිතකාමී සැමගේ කෘතඥතාවට හිමිකම් කියන්නාහ .
තුවාල වූ - අතරමං වූ අලි පැටුවන් 60 කට සුවය සමඟ නිදහස උඩවළවේ ඇත් අතුරු සෙවණින් තවත් අලි පැටවු 11 ක් යළි නිජ බිමට ඈත අතීතයේ ශ්‍රී ලංකාවේ අලි 30000 ක් පමණ සිටි බවට වාර්තා වෙයි .
එසේ වුවත් අද ශ්‍රී ලංකාවේ ඇත්තේ අලි ඇත්තු 3500 ක් පමණි .
දැනට ශ්‍රී ලංකාවෙන් වසරකදී විවිධ හේතූන් මත අලි 150 - 160 ප්‍රමාණයක් ජීවිතක්ෂයට පත්වෙති .
එවන් තත්ත්වයන් මත අලි පරපුර සුරැකීමට ලෝකයේ පිහිටුවූ ප්‍රථම ඇත් අතුරු සෙවණ මගින් තුවාල වූ හෝ අතරමංවූ අලි පැටවුන් ඉතා සාර්ථකව සුවපත් කර කැලේට යැවීමේ වැඩපිළිවෙළක් ක්‍රියාත්මක වෙයි .
පසුගිය 15 වැනිදා පස්වෙනි කණ්ඩායම උඩවළවේ වන උයනට මුදා හැරිණි .
අනුරාධපුරය , කැකිරාවේ , සෙම්බුකුලිය අසල වන රොදක පිහිටි විශාල වළක් වටා මහ සෙනඟකි .
අලියකුගේ රූපයක් ඇති ලාංඡනයක් සහිත වන ජීවි දෙපාර්තමේන්තුවේ රථ කීපයක්ද එහි ඇත .
කඹ හා උදලු අතින් ගත් වන ජීවි නිලධාරීහු පිරිසක්ද එහි සිටිති .
සෙනඟ පිරා ගෙන වළ අසලට ගිය මම වළ තුළ තිබෙන්නේ කුමක්දැයි සොයා බැලුවෙමි .
" අයියෝ " මසයක්වත් වයස නැති අලි පැටියෙක් වළේ වැටි ජලයේ ගිලෙමින් උඩ එමින් සිටියි .
වළේ එහා මෙහා යන විට වළේ ඉවුරේ වැදීමෙන්ද වන ජීවි නිලධාරීන් ගොඩට ගැනීමට උත්සාහ කිරීමේදී ද සිදුවූ තුවාල කිහිපයක් ද අලි පැටවාගේ ශරීරයේ තිබේ .
අලි පැටියා මේ වළේ තව පැය කීපයක් සිටියොත් උගේ ජීවිතය විශ්වාස නැත .
ඒ බව තේරුම් ගත් වන ජීවි නිලධාරීහු අවට ජනතාවගේ ද උදව් ඇතිව අලි පැටවා ගොඩට ගත්හ .
අලි පැටවා ගොඩට ගත්තත් ඌට කෙළින් සිටීමටවත් අපහසුය .
වන ජීවි නිලධාරීහු අලි පැටවාට වහා ප්‍රතිකාර කළහ .
බෝතලයකට දමා කිරි පිටි ද දුන්නේය .
අසල වන ජීවි කාර්යාලයට අලි පැටවා රැගෙන ගිය නිලධාරීහු දින කීපයක් එහි රඳවා ගෙන තවදුරටත් ප්‍රතිකාර කළේය .
" අපි හෙට අලි පැටවා උඩවළවේ ඇත් අතුරු සෙවණට ගෙනි යනවා .
ඌට ප්‍රතිකාර කරන්නත් ඊට පස්සේ කැලේට පුරුදු කරන්නත් තියෙනවා .
" වන ජීවි නිලධාරීහු කීහ .
අපිට දුකකුත් සතුටකුත් ඇති විය .
දුක ඇති වුණේ අලි පැටවා ගෙන යන නිසාය .
සතුට ඇති වුණේ අලි පැටවාට උඩවළවේ ඇත් අතුරු සෙවණෙදී හොඳ ප්‍රතිකාර ලැබී ඉක්මනින් සුවය ලැබෙන නිසාය .
පසු දිනකදී වන ජීවි දෙපාර්තමේන්තුවේ විශේෂ වාහනයකින් අලි පැටවා උඩවළවේට ගෙන ගියේය .
අප මේ පැවසුවේ 15 වැනිදා ඇත් අතුරු සෙවණෙන් උඩවළවේ ජාතික වනෝද්‍යානයට නිදහස ලැබු 'විලියම්' නම් අලි පැටවාගේ කථාවයි .
විලියම් වැනි අලි පැටවුන් 39 දෙනෙක් ඇත් අතුරු සෙවණේදී සුවය ලබා දැන් ඇත් අතුරු සෙවණින් පිටවී මහ කැලයේ සුවසේ දිවි ගෙවති .
තවත් අලි පැටවු 16 දෙනෙක් ඇත් අතුරු සෙවණේ සුවය ලබමින් සිටිති .
ඇත් අතුරු සෙවණේ ප්‍රධාන වෛද්‍ය සුහද ජයවර්ධන ප්‍රමුඛ වන ජීවි නිලධාරීහු හා සේවක පිරිස මේ අලි පැටවු සුවපත් කිරීමට කැලේට හුරු කිරීමට දිවා රෑ නොබලා කටයුතු කරති .
අතරමං වෙන අලි පැටවුන් හා තුවාල ලබා සිටින අලි පැටවුන්ට අවශ්‍ය ප්‍රතිකාර හා ආහාරපාන ලබාදී පෝෂණය කර යළි තම නිජබිම වූ කැලයට මුදාහැරීම උඩවළවේ ඇත් අතුරු සෙවණේ ප්‍රධාන පරමාර්ථයයි .
මෙම ඇත් අතුරු සෙවණ මුළු ලෝකයේම වන ජීවි ක්ෂේත්‍රයේ සුවිශේෂි ස්ථානයක් ද ගනී .
ඒ අන් කිසිවක් නිසා නොව මේ ඇත් අතුරු සෙවණ ලෝකයේ අලි සංරක්ෂණය සඳහා පිහිටුවූ මේ ආකාරයේ ප්‍රථම හා එකම ඇත් අතුරු සෙවණ මෙය වන බැවිනි .
1995 ඔක්තෝම්බර් 6 වැනිදා හිටපු වන ජීවි නියෝජ්‍ය අධ්‍යක්ෂ දොස්තර නන්දන අතපත්තු මහතාගේ බලවත් උනන්දුව මත හිටපු අගමැති රත්නසිරි වික්‍රමනායක මහතාගේ ප්‍රධානත්වයෙන් මෙම අතුරු සෙවණ විවෘත කරන ලදී .
ඇත් අතුරු සෙවණට අලි පැටියකු ලැබුණු විට මුලින්ම ඌට ප්‍රථමාධාර දී තුවාල ඇත්නම් ඒවාට ප්‍රතිකාර කරනු ලැබේ .
ඊට පසු අලි පැටවාට කිරි දීම බෝතල් මගින් සිදුකරනු ලැබේ .
උඩවළවේ ඇත් අතුරු සෙවණේ සිටින අලි පැටවෙකුට දිනකට 4 වරක් කිරි දෙනු ලැබේ .
කුඩාම අලි පැටවුන්ට ළදරු කිරිපිටි ලබා දෙන අතර තරමක් වැඩුණු අයට කුඩා දරුවන්ට දෙන කිරිපිටි ලබා දෙනු ලැබේ .
මේ අනුව එක් දිනකට අලි පැටවුන් සඳහා ග්රැම් 400 කිරි පැකට් 99 ක්ද , කිලෝ 1 කිරි පැකට් 6 ක්ද අවශ්‍ය වේ .
පසුව පැටවු අවුරුද්දක් පමණ යන විට වෙනත් පෝෂක වර්ග වලට ද , තණකොළ හා කොළ වර්ගවලට ද පුරුදු කරනු ලැබේ .
ඊට පසු ජලය සොයා යෑමට ද සතුන්ගෙන් බේරීමට ද මේ පැටවුන්ට පුහුණුවක් දීම ඇත් අතුරු සෙවණේදීම සිදුකෙරේ .
ඊට පසු එසේ වන ගත ජීවිතයකට සියලු සුදුසුකම් ඇතැයි හැඟෙන අලි පැටවු උඩවළවේ උද්‍යානයට නිදහස් කරනු ලැබේ .
උඩවළවේ ජාතික වනෝද්‍යානයට යාබදව හා උඩවළවේ ජලාශයට මායිම්ව පිහිටි අක්කර 200 ක භූමි භාගයක මෙම ඇත් අතුරු සෙවණ පිහිටා ඇත .
1995 දී 'කොමලි' නම් ඇත් පැටවා සුවපත් කරමින් ආරම්භ කළ ඇත් අතුරු සෙවණේ වෛද්‍ය ප්‍රතිකාර හා පෝෂණ ක්‍රමවලට පිංසිදුවන්නට දැන් අලි පැටවුන් 60 ක් පමණ මේ ඇත් අතුරු සෙවණින් සම්පූර්ණයෙන් සුවය ලබා ඇත .
වනජීවි අධ්‍යක්ෂ ජනරාල් එච් . එම් . බී .
සී . හේරත් මහතා පවසන පරිදි මෙම ඇත් අතුරු සෙවණින් මුලින්ම ඇලි පැටවුන් නිදහස් කළේ 1998 මාර්තු 21 වැනිදායි .
එදින ඇත් අතුරු සෙවණට මුලින්ම ලැබුණු අලි පැටවුන්ගෙන් පිරිසක් වූ ගාමිණි , පණ්ඩුක , අනුරාධා හා අනුෂා යන අලි පැටවුන් නිදහස් කරන ලදී .
ඊට පසු 2000 ජුනි පළමුවැනිදා තවත් අලි පැටවු 5 දෙනෙකුට තම නිජ භූමිය වූ කැලයට යාමට ඉඩ ලැබිණි .
ඒ කොමලි , ඉසුරු , සඳමාලි , මත්තලි හා එමලින් යන අලි පැටවුන්ගේ ඇත් අතුරු සෙවණ භාරව කටයුතු කරන සුහද ජයවර්ධන මහතා පවසන පරිදි මේ අලි පැටවු සියල්ලම දැන් උඩවළවේ ජාතික වනෝද්‍යානයේ අලි රංචුවලට එක්වී සිටිති .
2002 ජනවාරි 18 වැනිදා ද උඩවළවේ ඇත් අතුරු සෙවණින් තවත් අලි පැටවු 8 දෙනෙක් උඩවළවේ ජාතික උද්‍යානයට නිදහසේ පියමං කළහ .
මේ අලි පැටවුන්ගේ ගමන් දිශාව හා හැසිරීම් රටා තීරණය කිරීමට මෙම අලි පැටවුන්ගේ කිහිප දෙනෙකුට රේඩියෝ කරපටිද පළඳවා තිබිණි .
ඒ අනුව මේ අලි 8 දෙන වෙනම රංචුවක් ලෙස සිටින බව පසුගිය වසරේ කළ සමීක්ෂණ වලින් පැහැදිලි වූ බව වන ජීවි අධ්‍යක්ෂ ජනරාල් එච් . එම් . බී . සී . හේරත් මහතා කියයි .
ඊටපසු 2003 වසරේ ජුනි පළමුවැනිදා ද අලි පැටවුන් 11 දෙනෙකු උඩවළවේ කැලයට නිදහස් කරන ලදී .
ඒ අලි පැටවුන්ගේ 10 දෙනෙකු මව්ආර ප්‍රදේශයේ අලි රංචුවකට එක්වී සිටින බව ඒ අලින්ගේ හැසිරීම් රටා අධ්‍යයනය කළ පශු වෛද්‍ය සුහද ජයවර්ධන පවසයි .
අනෙක් අලියා ගෝනවිද්දගල ප්‍රදේශයේ අලි රංචුවක සිටින බව ද ඔවුන්ගේ රේඩියෝ කරපටි මගින් කරන ලද නිරීක්ෂණ වලදී පැහැදිලි වී තිබේ .
මේ වැඩසටහනේ අලුත්ම පියවර වූයේ ඇත් අතුරු සෙවණේ දී සුවය ලැබූ තවත් අලි පැටවුන් 11 දෙනකු උඩවළවේ ජාතික වනොද්‍යානයට නිදහස් කිරීමයි එය පසුගිය 15 වැනිදා උඩවළවේ දී සිදු විය .
ඒ අනුව මෙසේ නිදහස් කළ මුළු අලි පැටවු සංඛ්‍යාව 39 ක් වේ .
වනජීවී අධ්‍යක්ෂ ජනරාල් එච් . එම් . බී . සී . හේරත් රක්ෂිත ප්‍රදේශ කළමනාකරණ ව්‍යාපෘතියේ අධ්‍යක්ෂ දයානන්ද කාරියවසම් හා උඩවළවේ වනනෝද්‍යානයේ උද්‍යාන භාරකාර එම් . ඩී . වීරසිංහ යන මහත්වරු මේ අවස්ථාවට එක්වූහ .
මෙවර නිදහස වූ අලි පැටවු කණ්ඩායමට පිරිමි අලි පැටව් 7 දෙනෙක් ද ගැහැනු අලි පැටවු 4 දෙනෙක් ද අයත් වූහ .
රාජා , පැසී , මැක්සිමස් ජෙට්වින් , මිට්සුයි , නීතා , මිහිකා , ඔඩෙල් , විලියම් සෆාරි , කනිෂ්ක , හා සාන්ත අන්තෝනියෝ ඒ අතර වූහ .
මෙම අලි පැටවුන් උඩවළවේ වනෝද්‍යානයට ගෙනයාම සඳහා විශාල ප්‍රමාණයේ ලොරි 3 කට පැටවිණි .
අලි පැටවුන් ලොරි වලට පැටවීමටත් පිටින් ගෙන එන අලි පැටවුන් බෑමටත් ස්ථිර ස්ථානයක් ඇත් අතුරු සෙවණේ ඇත .
පැටවුන්ගේ බරට මේ ලොරි පාරේ ව එරුණු අතර පසුව බුල්ඩෝසරයක් මගින් ඒ ලොරි ටික දුරක් ඇදගෙන ගියේය .
ඇත් අතුරු සෙවණින් පිට වී උඩවළවේ වේල්ල හරහා ගමන් කළ මේ ලොරි 3 ඊළඟට උඩවළවේ වනෝද්‍යානයේ ප්‍රධාන දොරටුව හරහා වනොද්‍යානයේ ස්ථාන 3 කට ගමන් කළේය .
අලි පැටවුන් 11 දෙනා ස්ථාන 3 කදි නිදහස් කිරීම මේ ලොරි ස්ථාන 3 කට ගෙන යෑමේ පරමාර්ථය විය .
මේ අනුව මුල් ම අලි පැටවුන් කණ්ඩායම නිදහස් වූයේ උඩවළවේ ජාතික උද්‍යානයේ බොරලුවල ප්‍රදේශයට ය .
පශු වෛද්‍ය සුහද ජයවර්ධනගේ සැලැසුම් අනුව මෙම ස්ථානයේ දී අලි පැටවු තිදෙනෙක් නිදහස ලැබූහ .
පැසී , රාජා සහ සාන්ත ඇන්තෝනිසෝ ඒ අතර වූහ .
පැසී සඳහා පැලවත්ත සීනි සමාගමත් , රාජා සඳහා මොටොරෝලා සමාගමත් සාන්ත ඇන්තෝනියෝ සඳහා ඇමෙරිකාවේ සමාගමකුත් අනුග්‍රහය දක්වා තිබිණි .
ඊට පසු අලි පැටවුන් නිදහස් කළේ ´ ජිත්විල ` නම් ස්ථානයට ය .
ඩඩෙල් , ජෙට්වින් , මිට්සුයි , සෆාරි , මිහිකා ඒ අතර වූහ .
´ ඔඩෙල් ` අලි පැටවාට ඔඩෙල් ආයතනයත් , ´ මිට්සුයි ` අලි පැටවාට මිට්සුයි සිමෙන්ති සමාගමත් ´ ජෙට්වින් ` සඳහා යාල සෆාරි ආයතනයත් , මිහිකා සඳහා මියුසියස් ෂද්‍යාලයේ සිසුවියෝ පිරිසකුත් දායක වූහ .
ඊළඟට අලි පැටවුන් නිදහස් කළේ සිනුක්ගල ප්‍රදේශයටයි .
විලියම් , නීතා හා කණිෂ්ක ඒ අතර වූහ .
විලියම් හා ´ නීතා ` යන අලි පැටවුන්ට අමෙරිකා එක්සත් ජනපදයේ ආයතන හා පුද්ගලයන් කිහිප දෙනෙකුත් ´ කනිෂ්ක ` සඳහා සේනාධි සිල්වා මහත්මියත් කැපකරු මාපියෝ ලෙස කටයුතු කළහ .
උඩවළවේ ජාතික වනෝද්‍යානයට නිදහස් කළ අලි කණ්ඩායම ඇත් අතුරින් සෙවණින් නිදහස් කළ 5 වැනි අලි පැටව් කණ්ඩායමයි .
මීට පෙර 4 වතාවකදී අලි පැටවුන් 28 ක් උඩවළවේ ම නිදහස් කර තිබේ .
මෙවර උඩවළවේ ජාතික වනෝද්‍යානයට නිදහස් කළ අලි පැටවුන් 4 දෙනෙකුට රේඩියෝ සංඥා හුවමාරු නිකුත් කරන උපකරණ සහිත කරපටි (රේඩියෝ කොලර්) පළඳවා ද තිබිණි .
එම ´ රේඩියෝ කරපටි ` මගින් එම නිදහස් කළ අලින්ගේ සංචරණය හා හැසිරීම් විධි පාලනය කිරීමට අපේක්ෂා කරයි .
මේ සඳහා කොළඹ විශ්වවිද්‍යාලයේ සත්ව විද්‍යා අංශයේ ආචාර්ය නිහාල් දයාවංශ මහතාගේ උපදෙස් මත නව ව්‍යාපෘතියක් ක්‍රියාත්මක කරයි .
මෙම ඇත් අතුරින් සෙවණේ වැඩෙන අලි පැටවකු රැක බලා ගැනීම සඳහා මසකට ඉතා විශාල මුදලක් අවශ්‍ය වෙයි .
එය ඔවුන්ට බෙහෙත් වර්ග කිරිපිටි සැපයීම සහ වෙනත් කටයුතු සඳහා වැයවේ .
මේ අනුව එක් අලි පැටවකුට රුපියල් 16000 කට අධික මුදලක් වැයවෙන බව උඩවළවේ උද්‍යාන භාරකාර වීරසිංහ මහතා පවසයි .
එම මුදල ලබාගැනීම පිණිස ඇත් අතුරු සෙවණේ සිටින අලි පැටවුන් සඳහා කැපකරු මාපිය ක්‍රමයක් ආරම්භ කර ඇත .
එය වසර 2000 සිට ක්‍රියාත්මක ය .
අලි පැටවුන් 30 කට පමණ මේ යටතේ කැපකරු මාපියෝ ඉදිරිපත් වී සිටිති .
මෙම කැපකරු මාපිය ක්‍රමයට දායක වීම මගින් එක් අලි පැටවකු සඳහා වන නඩත්තු වියදම වශයෙන් රුපියල් 10000 ක් වන සත්ව සංරක්ෂණ අරමුදලට ලබාදීමට තනි පුද්ගලයකුට , පුද්ගල කණ්ඩායමකට සංවිධානයකට පාසලකට හෝ වෙනත් ඕනෑම ආයතනයකට හැකියාව ලැබේ .
ඒ අනුව එසේ දායක වීමට කැමති පුද්ගලයන්ට ඒ පිළිබඳ විස්තර වන ජීවී අධ්‍යක්ෂ ජනරාල් එම් . එම් . බී . සී . හේරත් මහතාගෙන් දුරකථන අංකය 2698086 හෝ දෙපාර්තමේන්තුවේ පශු වෛද්‍ය අංශයෙන් (දුරකථනය 2698557) ලබාගත හැකි ය .
පසුගියදා ඇත් අතුරු සෙවණින් පස්වැනි අලි පැටවු කණ්ඩායම නිදහස් කිරීමෙන් පසුවත් තවත් අලි පැටවුන් 16 ක් උඩවළවේ ඇත් අතුරු සෙවණේ ඉතිරි වී ඇත .
වනජීවී සංරක්ෂණ දෙපාර්තමේන්තුව ගත් අලුත් ම තීරණයක් අනුව ඇත් අතුරු සෙවණේ අලි පැටවකුට දායක වන පුද්ගලයන්ට හෝ සංවිධානවලට වන ඹ්ස සංරක්ෂණ දෙපාර්තමේන්තුව මගින් පහසුකම් රැසක් හා ප්‍රමුඛස්ථාන කිහිපයක් ලබාදීමට ඉඩ සලසා තිබේ .
ඒ අනුව තමන් දායකත්වය සපයන අලි පැටියාට තමන් කැමැති ඉඩක් තැබීමට අදාළ කැපකරු මාපියන්ට ඉඩ කඩ ලැබේ .
මසකට වරක් ඇත් අතුරු සෙවණට ඇතුළුවීමට ඡායාරූප ගැනීමට ද මේ මගින් අවස්ථාවක් ලැබේ .
වර්ෂයකට උපරිමව වාර දෙකක් සඳහා දින දෙකකට දෙපාර්තමේන්තු සංචාරක නිවාසවල නොමිලේ නවාතැන් ගැනීමට අවස්ථාව ලැබේ .
මීට අමතරව දෙපාර්තමේන්තු සංචාරක බංගලා වෙන් කර ගැනීමේදී අවස්ථා තුනක් සඳහා ප්‍රමුඛතාව ද ලබා දීමට කටයුතු කරනු ලැබේ .
නඩත්තුව සඳහා භාරගත් අලි පැටියා නිසි වයසට පැමිණි කළ කැලයට මුදා හැරීමේ ක්‍රියාවලිය සඳහා පෞද්ගලිකවම සහභාගි වීමේ අවස්ථාව ද කැපකරු මාපියනට ලැබේ .
මීට අමතරව කැපකරු මාපිය ක්‍රමයට දායක වූ පුද්ගලයාගේ හා ආයතනයේ නම ඇත් අතුරු සෙවණේ ඵලකයක ප්‍රදර්ශනය කිරීමට ද කටයුතු යොදා ඇත .
මේ අනුව ලෝකයේ මුලින් ම ශ්‍රී ලංකාව ක්‍රියාත්මක කළ මේ සුවිශේෂ අලි සංරක්ෂණ වැඩපිළිවෙළට හැකි උදව් ලබාදෙන ලෙස අපිත් ඇති හැකි අයගෙන් මේ අවස්ථාවේදී ඉල්ලා සිටිමු .
නිහාල් පී . අබේසිංහ සේයාරූ - වනජීවී සංරක්ෂණ දෙපාර්තමේන්තුවේ අනුග්‍රහයෙනි .
වනජීවී සංරක්ෂණ අධ්‍යක්ෂ ජනරාල් එච් . එම් . බී . සී . හේරත් ප්‍රවර්ධන නිලධාරි නිශාන්ත මෙන්ඩිස් හා ඡායාරූප ශිල්පි සමන්ත වික්‍රමරත්න යන මහත්වරුන්ට ස්තුතිවන්ත වෙමි .
යාතිකාව " හක්කේ බුදුරැස් බොක්කේ දඩමස් " දෙය්යංපල්ලා නිවී සැනහිල්ලේ පිළපිට ඈඳීගෙනවත් මට ඉන්ඩ දෙන්නෙ නෑ නෙවැ .
පිළිකන්න දිග්භාගෙන් එක " රැව්වක් " එනවා .
ඉදිකඩ දිහාවෙන් තවත් " රැළක් " එනවා .
ඒ මදිවට තිස්බඹේ දෑලෙන් කිසිම ඉවක්බවක් නැතුව ආයේ " කොටහක් " එනවා .
මෙහෙම අණක් ගුණක් නැතුව මයේ පිළ්කොටේ ගාවට මේ " හැත්ත " ගාටන කොට මං තක්කු මුක්කු උනේ ගාල්කොරලා හිටපු අපේ " ගවදරුවෝවත් " කුලප්පු බුලප්පු වෙලා හී කඩින් පනිනවාවත්ද කියලා ඕං .
දෙය්යෝසාලේ බැලින්නං අංගපුලාවකට නැතුව ඒ ගාටන්නෙ " මනාපේ ඉල්ලාකන ඇත්තෝ " නෙවැ .
කුඩුමිරිස් කොටාබාලා කටේ දැවිල්ලට දත්හැල්ල නියවාගන ඉන්න " ගස්ගෝන්නුවාගේ " " දත්විලිස්සාගෙන ඉදිකඩ දෑලේ ඉඳලාම වැද නමස්කාර කොරකොර මංගාවට ගාටන මේ ඇත්තෝ දැක්කාම මට අනේ අනිච්චං කියල හිතුනා ඕං .
කීවාට මොකෑ පංගුවක් උදවිය මං අම්මා මුත්තා සන්දියේවත් දැකලා නෑනෙ .
ඒ වුණාට උන්නැහැලා එකබඩවැල දෙකට කඩානාපු උන්දැලා වාගේ මට ඇඟැලුම්කොමක් දක්කලා .
'කැවුතුවල්ල' අල්ලේ තියාගන වාගේ තමයි මං එක්කලා කතාබහ කෙරුවෙ .
" තමුන්නැහැට මොනාද තියෙන අහේනිකං? මොනාද අපෙන් වෙන්ඩ ඕනෑ? මේ පිදුරු වහලයට තව දුක් විඳින්ඩ ඕනෑ නෑ සීයේ .
අපි රටින් ගෙන්නාපු තහඩු දාලා පංකාදු ගේ පොඩ්ඩක් තනලා දෙඤ්ඤං .
කන්ඩ බොන්ඩ අග හිඟ තියේද? හොඳට " එළියේ පහළියේ " එහෙම යනවා ද? කිය කිය මයෙන් උන්නැහැලා අහන කොට මට හිතුණා .
මෙවුන්නැහැලා රජගොල්ලන්ගේ සන්දියේ රජ ඇත්තන්ගේ " අතපය නාවාපු " " සට්ටම්බිරාළලා " වාගේ මයෙත් දැන් අතපයත් නාවයි කියලා .
ඒ තරමටම ඒ ඇත්තෝ මට ඇල්පවෙලයි දෙඩුවෙ .
අපේ සීයේ .
.
මයෙ තාත්තෙ .
.
කියලා පංගුවක් මනාප කාරයෝ මට පපුකැමැත්තෙන්ම ආවැඩුවා වාගේම .
වළපල්ලට මං වාගේ දිරිගැහෙන්ඩ ඔන්න මෙන්න වෙලා හිටියත් , පරාණේ යනකංම මහ ඇත්තෙක් වෙලා ඉන්ඩ බඩජාරි වෙච්චි හන්දිපත් පවා වාරු නැති පංගුවක් මනාප පොර කාරයෝ මට කතා කෙරුවේ " සහෝදරයා " කියලා ඕං .
අනේ ඇත්තට උන්නැහැලා කතා කොරපු ලීලාවෙන් මට තේරුම් ගියේ ඒ ඇත්තෝ මතුවට බුදුබව ප්‍රාර්ථනා කොරන මහා බෝධිසත්ව උත්තමයෝවත්ද කියලයි නෙවැ .
හැබැහින් තියා , රහසින් වත් , කූඹි කැවුත්තක තරමින් වත් , වරදක් නොකරපු නැති උත්තමයෝ විදියට තමයි මෙවුන්නැහැලා මට කරුණු කාරණා ගෙන හැර පෑවේ .
" අපේ රටේ සහෝදර ජනතාවගේ පපු කුහරේ ඇවිලෙන ගිනි කන්දරාව දකින කොට , ඒ අයට තියෙන නැති බැරිකම් ඇහෙන කොට , පේන කොට , කෝමදැ අපි තවත් උහුලාගෙන ඉන්නේ තාත්තේ ? ඒ හින්දා තමයි මේ රටතොට කාපු උන්දැලාගේ බොටුව ළඟින් අල්ලලා බුරුතුපිටින් දොට්ට දමන්ඩ අපි මේ සටනට බැස්සේ තාත්තේ , ඒකට අපි යන මාවත තමයි හරි .
ඒ ගැන හිතලා තාත්තලාගේ මනාපේ රට ජාතිය වෙනුවෙන් අපට දෙන්ඩ .
" ඔන්න ඔහොමයි එක " රංචුවක් " බෙරිහන් දුන්නෙ .
" මේ සහෝදරයා දන්නවා නේද අහිංසක ජනතාව එදා අපට තුනෙන් දෙකේ වරමක් ලබාදුන්නේ ඇයි කියලා .
.
? රටේ තොටේ ඇවිලිච්චි යුද්දේ කෝ දැන් / අපේ ගොවියා රජ කෙරෙව්වේ කව්ද ? වැඩකරන ජනතාවට සහන සැලසුවේ කව්ද ? අද අප රටේ නැතිබැරිකම් කෝ ? ඔක්කෝම අද ඇති හැකි අය නේද ? මේ වාගේ පුරස්න වැලක් , තවත් ' කොටහක් ' මයෙන් අහගන අහන ගියේ නැතැයි .
ඒ අතරවාරේ තවත් ' රැව්වක් ' උන්නැහැලා කොරන්ඩ යන දේවල් දෙසා බෑවේ .
අහිංසක අපට මහා කරුණා ගුණ දරන්නෝ වාගෙයි ඕං .
ඒ විතරක් නම් මදැයි .
මේ පාර අපි වී උස්සනවා , බඩු බස්සනවා කිය කියා අතපය විසිකොරකොර තවත් රෑනක් ගොරජ්ජන දෙන්ඩ තියාගත්තා ඕං .
දෙය්හාමුදුරුවනේ මේ වාගෙ සත්ව කරුණාවක් , රටට තොටට කැක්කුමක් , වාගේම , කොරන්ඩ බැරි දෙයක් නැති උත්තමයෝ , පරාඥයෝ , ඉන්න රටේ නෙවැ අපි මේ නොමැරි මැරී පණ කෙන්ද රැකගන්නෙ කියලා මට හිතෙනවා .
මුන්නැහැලාගේ පුරාජේරුවයි කන්දොස්කිරියාවයි උහුලාගෙන ඉන්ඩම බැරිතැන මං කීවේ මෙච්චරයි .
" මට තේරුම් බේරුම් යන හැටියට නම් තමුන්නැහැලා මෙතුවක් කල් කොරපු දේකුත් නෑ .
තමුන්නැහැලට කොරන්ඩ පුළුවන් කෙහෙම්මලකුත් නෑ නෙවැ .
මනාපේ හිඟාකන්ඩ ගාටපු හැම වතාවෙම තමුන්නැහැලා යටිගිරිය පුම්බ පුම්බා දෙකොනින්ම බෙරිහන් දුන්නෙත් ඔය ගල්පැලෙන කෙබරම නෙවැ .
එව්වා අහලාම දැන් අපිට එපා වෙලයි ඉන්නෙ .
ඒ හින්දා මං බොහෝම ලීලයෙන් තමුන්නැහැලාට කියන්නෙ " බොක්කේ දඩ මස් පුරෝගන හක්කෙන් බුදුරැස් විහිදුවන්ඩ වලිකන්ඩ එපා " කියලයි ඕං .
එහෙම කොරපු ඇත්තන්ඩ වාගෙම එහෙම කොරන්ඩ තතමන ඇත්තන්ඩ ආයුස කෙටි බව දැන්වත් තේරුම් බේරුම් වෙන්නෙ නැද්ද මං අහන්නෙ? ඒ හින්දා ඔය ටික සිහිබුද්දෙන් පපු නට්ටේ රදෝගන මේ පාර මනාපෙ පාරේ ගැටුවොත් තමයි කදිම .
ඒවාගෙම මේ අබුද්දස කාලේ මෙතුවක් කල් වෙච්චි නැති විලම්බෑසියනුත් වේගන යනවා ඇහෙන කොට පේන කොට මයෙ හදුන්පොත හෝස් ගාලා පත්තු වෙනවා ඕං .
කීවාම පව්පිරෙයි ද මන්දා , අපේ මහා සංඝරත්නයත් මේ වතාවේ " මනාප පිඬු සිඟා " වඩිනවාලු නෙවැ .
හතරපේරුවේ දායකයෝ හරිහමන් විදියට හදා කොරාගන , නෙවැ , රටතොට හදාකොරන්ඩ වඩින්ඩ ඕනෙ .
මෙච්චර කාලයක් තමුන්ගෙ වෙහෙර විහාරෙට එන දායක ඇත්තෝ දරුමිස්ට කෙරුවෙ නැති හින්දා නේන්නං අපේ රට රාජ්ජේ මෙහෙම අදර්මිස්ට වුණේ කියලා අපේ මහ සඟරත්නෙට වැටහෙන්නෙ නැද්ද මං අහන්නෙ ? අපේකොම , ගමේකොම බොහෝම ඇඟැලුම් කොමින් කෙරුණේ ගමේ බිමේ වෙහෙර විහාර ඔලින් නේද ? ගමේ පන්සලේ චීවරේ මෙහෙවරෙන් නේද මිනිස්කොම , එකහමුඩුකොම , ලෙන්ගතු කොම ඉස්මතු වුණේ ? අපේ උත්තම දරුමය දේශනා කොරපු ඔබ වහන්සේලා ගේ ශ්‍රීමුකයන් කෝමදැ අද මනාප පොරකාරයින්ගේ ආතබූත නැති හරුපඔලට නම්මාගන්නෙ ? බොහෝම සංගේමානෙන් තිබ්බ අතපය කෝමද අද අංගපුලවකට නැතුව නටවන්නෙ ? හනේ දෙය්යනේ අපේ පාංශුකූලේ පිළිගන්වන්ඩ අපේ හාමුදුරුවෝ හොයාගන අපට මහ සම්මුතියට ගාටන්ඩ වෙයිද ? ඇරත් " මහ සම්මුති අවීචියේ " වැටුණොත් මෙතුවක් කල් ඇස් දෙක වාගේ , පරාණ කූඩුව වගේ , ආරස්සා කොරගන ආපු කෝටියක් සංවර සීලේ , දෙකෝටියක් අසංවරවෙයිද කියලා හිතෙන කොට මයේ දෑහෙම කඳුලු වාන්දමනවා ඕං .
ඒ හින්දා අපේ අය්යනා මුත්තෝ මේ වේගන යන අරෝවෙන් අපේ සංග රත්නේ බේරුම් කොරදීලා , මං මුලින් කීව බොක්කෙ දඩමස් පුරෝගන , හක්කෙන් බුදුරැස් විහිදුවන කොයිකාටත් උදහස් වෙලා , රට රාජ්ජෙට හරිහමන් සහනයක් ලබා දෙන්ඩ ඔබ වහන්සේගේම වරමයි .
වරමයි .
කීරාල කෝරාළ මුද්දර විනෝදයට ජාත්‍යන්තර ඇගයීමක් හොංකොං එක්ස්පෝ 2004 ජාත්‍යන්තර මුද්දර ප්‍රදර්ශනය පසුගිය ජනවාරි 30 දින සිට පෙබරවාරි 03 දින දක්වා හොංකොංහිදී උත්කර්ෂවත් අන්දමින් පැවැත්විණි .
මෙහිදී මුද්දර විනෝදාංශය පිළිබඳ ප්‍රකාශනයන්ගේ තරග අංශය නියෝජනය කළ විශේෂාංග ලේඛක අනුර සමරවීර ගේ ´ මුද්දර විනෝදය ` ග්‍රන්ථය ද ඇගයීමට ලක්වූ අතර ඒ සඳහා පදක්කමක් හා සහතිකයක් ද පිරිනැමිණි .
එම සහතිකය හා පදක්කම ප්‍රදර්ශනයේ ශ්‍රී ලංකා නියෝජිත කුසුම් පෙරේරා මහත්මිය වෙත හොංකොංහි තැපැල්පති ඇලන් චියෑං මහතා විසින් පිරිනමන ලද අතර එය පසුගියදා කොළඹ තැපැල් මූලස්ථානයේදී තැපැල්පති ෂර්වින් සේනාධීර මහත්මා විසින් කතුවරයා වෙත ප්‍රදානය කෙරිණි .
ගෙන්දගම් පොළොවට යටවුණු පත්තර සූත්තරයක් පෘතුගීසින් ලංකාව ආක්‍රමණය කර අවුරුදු පන්සියයක් ගතවීම නිමිත්තෙන් සිහිකැඳවීමේ සමරුවක් 2005 දී පැවැත්වීමට ආණ්ඩුව අදහස් කොට ඇතැයි පුවත්පත් වලින් දුටිමි .
මේ ගැන විවිධ මතවාද පවතින බව ද කියනු ලැබේ .
අපේ ජයග්‍රහණ වලට වඩා අප සිහි කළ යුත්තේ අපට " වැරදුණු තැන් " සහ අපට " පහර වැදුණු " තැන් පිළිබඳව යැයි යන්න මගේ පෞද්ගලික අදහස වී පවතී .
අපේ ඉතිහාසයෙන් අප ලැබූ තුවාල කැළල් වත්මන්හි දී දකින්නට ලැබෙන විට ය .
එවැනි තුවාල මතුකල්හී ඇති කර නොගෙන ජාතියේ ශරීරයේ සනීපය රැක ගත හැක්කේ පාසල් වලින් ඉතිහාසයත් - පැරණි සාහිත්‍යයත් තුරන් වී ඇති මේ අවදියේ ලංකා ඉතිහාසයට පහර වැදුණු තැන් - අතපසු වූ තැන් - ලේ කඳුළු තැවරුණු තැන් විමසා බැලීමට තරුණ ලංකාවට ඉඩපාඩු ලද හැක්කේ මේ වගේ සිහි කැඳවීම් සමරු පැවැත්වීමෙන් ය .
මේ සමරුවට පෘතුගාලයේ අගමැතිවරයාහට ද ඇරියුම් කරන්නට අදහස් කොට ඇතැයි ශ්‍රී ලංකාව පැත්තෙන් ඇහුණේ ය .
මේ සමරුවට අපේ රටට එන පෘතුගීසි අමුත්තන්ට මුහුදුබඩ ඔවුන් අතීතයේ කළ පාලනයෙන් අපට ලැබුණු අවහිරකම් - අපහාස - උපහාස සේ ම මදිපුංචිකම් හා විනාශයත් , හිංසාවත් වගේ ම අපෙන් ඔවුන් ගේ රණකාමී මීමුතුන්හට ගන්නොරුවේ දී ඉගෙන ගැනීමට ලැබුණු පාඩම් වල ඓතිහාසික සිහිවටන හා බිම් පෙත් දැක බලා ගැනීමට හැකි වෙනවා ඇත .
" මහනුවර ද්‍රෝහියා " ලෙස ඔවුන් එදා කෝපයෙන් සඳහන් කළ අපේ විමලධර්මසූර්ය රජු ගේ දේශපාලනමය උපාය ඥානය ගැන ද , දහසය හැවිරිදි වියෙහි පසු වූ සීතාවක රාජසිංහ ගේ හමුදාව අලිවලිගවල එල්ලී මුල්ලේරියා වෙලේ දී පෘතුගීසි හමුදාවට තුවක්කුවලට වෙඩි බෙහෙත් දමන්නටවත් ඉඩක් ඉස්පාසුවක් නොදී කඩු වලින් කොටා මුල්ලේරියා වෙල වතුර රතුපැහැ ගැන්වූ බිම් පෙත ද , සංවේගයෙන් බලා කියා ගැනීමට ඉඩ ලැබෙනවා ඇත .
" සහස් ලෙස් නිදොස් තෙද යුත් මෙ අප නිරිඳුගෙ සෙන් විපුල් - දහස් සුවහස් ගණන් රුපු හිස් සිඳ දමා යුද දිනූ ලකල් " ආදී හටන් කවි විරිතින් අපේ මැ කවියෙකු වූ අලගියවන්නයන් වැණූ පෘතුගීසි ආණ්ඩුකාරයෙකු වූ " කුන්ස්තන් තීනු ද සා " කොළඹ - මල්වාන පාරේ සිට උඩරට ජය ගැනීමට මෙහෙයවූ විසි දහසක හමුදාව රන්දෙණිගල වෙල් එළියේ දී දෙවැනි රාජසිංහ ගෙන් ( මහා අස්තාන කුමාර අවදියේ ) පරාජයට පත් වැ ආණ්ඩුකාරයා ඇතුළු මුලු හමුදාව ම විනාශ වූ තැන මෙකල පිහිටුවා ඇති සිහිවටනය බලාගැනීමට ද හැකි වෙනවා ඇත .
අවුරුදු පන්සිය ගණනකට ඉහත පැවැති ලෝක සමාජයේ විසූ මීමුතුන් අතින් සිදු වූ වැරදි සඳහා මේ යුගයේ ජීවත් වී සිටින මී මුනුබුරු මිනිබිරියන් ගෙන් වාඩුව ගැනීම හෝ ඔවුන් හට නින්දා අපහාස කිරීම , දිගු කලක් තිස්සේ පැවැති සාරධර්ම වලින් හැදුණු , වැඩුණු සංස්කෘතියක් හිමි අපට තරම් නොවේ .
මේ යුගය වනාහී ඉතිහාසය කළ අත්වැරදි සාකච්ඡා මාර්ගයෙන් නිවරද කර ගන්නා - ප්‍රඥාවේ යුගය ලෙස ද සැලකේ .
මේ අවදියේ ශ්‍රී ලංකාව වෙනම රාජ්‍ය හැටියට යාපනය - මහනුවර සහ ශ්‍රී ජයවර්ධනපුරය ( කෝට්ටේ ) සේ තුනකට බෙදී අබල දුබල - දේශපාලන ගැටුම් - රජ පවුල්වල බෙලිකපා ගැනීම ආදියෙන් අවිචාර සමයකට වැටී තිබුණි .
ශ්‍රී ජයවර්ධන පුරයේ මෙකල රජකම් කළේ ධර්මපරාක්‍රමබාහු රජතුමා ය .
" පරංගියා කෝට්ටේ එක්ක ගිය පාරේ " කෝට්ටේ රජවාසලට ගිය ලොරෙන්සෝ ද අල්මේදා ගේ නියෝජිත පිරිස කෝට්ටේ රජවාසල සමග කුරුඳු වෙළෙඳාම සඳහා කටේ වචනයට ගිවිසුමක් ද ඇති කර ගත්හ .
අවුරුදු 153 ක් තිස්සේ මුහුදුබඩ පෙදෙස්වලට ගිනිගෙඩි දුන් පෘතුගීසි පාලනය ඇරඹුණේ කොළඹ කොටුවේ ගොර්ඩන් ගාර්ඩන් උයනේ දැනුදු දකින්නට ලැබෙන කළුගල් කුට්ටියක ක්‍රි . ව . 1505 නොවැම්බර් මාසයේ දී පෘතුගීසි රජයේ නිල ලකුණ කෙටූ දවසේ පටන් ය .
ජේ . ආර් . ජයවර්ධන ජනාධිපතිවරයා ගේ අවදියේ කොළඹ රජගෙදර මල්වත්තට ම ඈඳා කොටු කර ගත් මේ " ගෝර්ඩන් ගාර්ඩන් " නම් වූ කුඩා මල්වත්තේ කොනක දහනව වැනි සියවසේ මුල් අවදියට අයත් යැයි සිතිය හැකි පියකරු දැවැන්ත කිරිගරුඬ මූර්තියක් ද වෙයි .
එය එක් කලෙක හිරු නොබැස තිබුණු බ්‍රිතාන්‍ය අධිරාජ්‍යය ම පාලනය කළ වික්ටෝරියා මහ රැජන ගේ ය .
ලංකාවේ පෘතුගීසි පාලනය හිසේ ඇම්මක් වූ වීදියේ බණ්ඩාර අත් අඩංගුවට ගෙන පෘතුගීසි දේශයට කුදලාගෙන යන්නට ඔන්න මෙන්න වගේ තිබිය දී සමුද්‍රදේවිය තම සැමියා වූ වීදියේ බණ්ඩාර කුදලා - බැඳ දමා සිටි සිරකුටියේ පෘතුගීසි ඇසට වැලි ගසා බේරා ගත්තේ කොළඹ කොටුවේ පිහිටි මේ ගෝර්ඩන් ගාර්ඩන් ලස්සන උයන පිහිටි තැනට පිටකොටුවේ සිට පොළොව යටින් රහසේ කැපූ උමගකින් ය .
උමග කැපුවේ " ගැලණිගම " ගමේ පල්ලර ගෝත්‍රික දක්ෂ උමං කපන්නන් යැයි පෘතුගීසි ලේඛක " ක්වේරෝස් " පියතුමා සඳහන් කොට තිබේ .
සමුද්‍ර දේවිය වීදියේ බණ්ඩාර උමග යටින් රැගෙන ගියේ රයිගම පැත්තට විය හැකි බව ද ඉතිහාසඥයෝ වැඩි දෙනෙක් කල්පනා කරති .
" ගැලණිගම " යන වචනය එකල පෘතුගීසි බසින් ලියා තිබිණි .
පෘතුගීසින් ලංකාවේ සිටින තුරු කරදරවලින් අඩුවක් නොවන බව දුටු දෙවැනි රාජසිංහ , ලන්දේසි ආණ්ඩුව සමග ගිවිසුමක් ඇති කරගෙන ඔවුන් ගේ උදව්වෙන් පෘතුගීසින් ලංකාවේ මුහුදුබඩ පෙදෙස්වලින් එළවා එම ප්‍රදේශ නිදහස් කර ගැනීමේ කටයුතු ආරම්භ කෙළේ ය .
1638 දී 28000 ක යුද්ධ හමුදාවක් සමග මහනුවර යටත් කිරීමට පැමිණි දියෝගු ද මේලෝ පෘතුගීසි ආණ්ඩුකාරයා ම මෙහෙයවූ හමුදාවේ තිස්තුන් දෙනකු පමණක් නොමැරී ඉතිරි වන තුරු සටන් කළ රාජසිංහ රජු , මියගිය පෘතුගීසි ආණ්ඩුකාරයා ගේ රන් කඩුව පුරාවස්තුවක් සේ ළඟ තබාගෙන සිට පසු කලෙක ලන්දේසි අද්මිරාල් " වැස්ටර්න් වෝල් " හට කොළඹ සන්තබස්තියම කඳුගැටය උඩ දී ත්‍යාගයක් ලෙස පරිත්‍යාග කළේ ය .
කෙසේ වෙතත් ලන්දේසීන් ද ක්‍රමයෙන් තමා සමග ඇති කර ගත් ගිවිසුම කඩ කරන්නට පටන් ගනිත් මැ ලන්දේසි මිත්‍රත්වය ද ' ඉඟුරු දී මිරිස් ගත්තා වගේ ' යැයි රජු ගේ කටින් ම ජනතාව ඉදිරියේ ප්‍රකාශයට පත්වූයේ ය .
මේ අවදිය වන විට කොළඹ - කළුතර - ගාල්ල මඩකලපුව සහ ත්‍රිකුණාමලය යාපනය යන ප්‍රදේශවල පෘතුගීසිහු බලකොටු ඉදිකරගෙන සිටි බව පෙනේ .
වත්මන් කොළඹ නගරය කොටුව සහ පිටකොටුව සේ නම් ලබා සිටින්නේ පෘතුගීසින් විසින් පළමුවෙන් කොළඹ නගරයේ මුහුදට යාබදව ඉදිකරන ලද ප්‍රථම යුද්ධ බලකොටුවේ පිහිටීම අනුව ය .
ඔවුන් එදා ඉදි කළ බලකොටුව යුද්ධ අට්ටාල දොළහකින් සමන්විත වූ බව ද කොළඹ " බලකොටු නගරයක් " ලෙස උවම් කළ සමකාලීන පෘතුගීසි ඉතිහාසඥ " රිවෙයිරෝ , එහි ඔහු දකින විට කාලතුවක්කු 238 ක් හැම විට ම රට දෙසට එල්ල කර සූදානමින් තිබුණේ යැයි ද , කොටුව ඇතුළේ වංශවත් පවුල් 238 සිටි බව ද ලියා සඳහන් කෙළේ ය .
කොළඹ කොටුව පෘතුගීසින් ගෙන් උදුරා ගත් අන්තිම සටන ඇරඹි ටික දිනකින් රාජසිංහ රජු සහ ලන්දේසින් අතර තවත් මතභේදයක් ඇති වූයේ සිංහල හමුදාවට කොළඹ කොටුව ඇතුළට යෑම ලන්දේසින් විසින් තහනම් කරන ලද අවස්ථාවේ පටන් ය .
මේ දේශපාලන මතභේදය රට පුරා කටකතාවක් හැටියට පිහාටු පියාපත් විහිදා පැතිරී ගියේ රාජසිංහ රජු නැවතත් පෘතුගීසින් සමග සාම ගිවිසුමක් ඇති කර ගැනීමට කටයුතු පටන් ගෙන ඇතැයි " තාරබර " ප්‍රමාණයක් ද එකතු වීමෙන් ය .
කටකතාව පෘතුගීසි ලන්දේසි දෙපැත්ත අතරේ ද බලගතු කුහුලක් ඇති කෙළේ ය .
මේ කට කතාවේ බොරු හැබෑ සෙවීමට පෘතුගීසි ලන්දේසි දෙගොල්ල ම බලවත් උත්සාහයක යෙදෙන්නට ද - වෙන වෙන ම රහසේ කටයුතු සංවිධානය කිරීමට ද - පටන් ගෙන තිබුණි .
දෙවැනි රාජසිංහ රජු කැලණි ගං ඉවුරේ රක්ගහවත්ත තොටුපළ අසල තිබුණු මෙහෙයුම් කුටියේ ඉඳ කොළඹ කොටුව වැටලීමේ යුද්ධය නිරීක්ෂණය කරමින් සිටියේ ය .
තමන් ගේ යුද්ධ හමුදාවේ සිටි දක්ෂතම සෙබළෙකු වූ " ගැස්පර් ඩි . පිගේරා " ඔත්තු බැලීම සඳහා ලන්දේසින් යටත් කර ගත් කොළඹ කොටුවට පෘතුගීසින් විසින් රහසින් රිංගා යවන ලද්දේ මෙබඳු වාතාවරණයක් මැද්දේ ය .
ඔත්තු බලන්නට ආ පිගේරා ලන්දේසින් ගේ උකුසු ඇසට හමු වී අත් අඩංගුවට ගෙන වහාම ලන්දේසි මහ සෙනෙවියා වෙත ඉදිරිපත් කළේ පෘතුගීසි කඳවුරේ යුද රහස් සොයා ගැනීමටත් පමණක් නොව , දෙවැනි රාජසිංහ රජු නැවතත් පෘතුගීසින් සමග සමගි සන්ධානයකට පත්වන්නට යන්නේ යැයි රටේ පැවැති කටකතාවේ බොරු හැබෑ සොයා බලන්නටත් එක්ක ය .
පෘතුගීසි යුද්ධ හමුදා කිසිදු රහසක් හෙළිදරව් කිරීම පිගේරා එක හෙළා ප්‍රතිකේෂ්ප කළේ ය .
ලන්දේසි යුද්ධාධිකරණය වහා ම ක්‍රියාත්මක වන ලෙස පිගේරා හට මරණීය දඬුවම නියම කළේ ය .
වත්මන් කොළඹ කොටුවේ ටෛම්ස් මන්දිරයේ ප්‍රධාන දොරටුව පිහිටා තිබෙන්නේ බටහිරට ය .
මෙම මහ දොරටුවේ සිට බ්‍රිස්ටල් වීදියේ මාවත හරහා අඩි සියයක් වත් නැති තරම් දුරින් ක්‍රි . ව . 1655 දී පටු දොරටුවක් සහිත ගල් ගුහාවක් විය .
මෙතැන ටික කලක් පෘතුගීසි හමුදාවේ වෙඩි බෙහෙත් ගබඩාවක් ලෙස ප්‍රයෝජනයට ගෙන පසුව අත්හැර දමා පාළුවට ගොස් තිබිණි .
ඒ අවදියේ මේ ගල් ගුහාව ඇතුළු බිම් පෙත සහ වත්මන් බ්‍රිස්ටල් හිදී ය .
ටෛම්ස් මන්දිරය , බැංකු ගොඩනැගිලි ඇතුළු මුළු පෙදෙසම අයත් වූයේ පෘතුගීසින් ඉදි කළ බලකොටුවට ය .
මරණ දඬුවමට නියම වූ පිගේරා ඉහත දැක්වූ ගල්ගුහාව ඉදිරියට ගෙන ගිය ලන්දේසි යුද්ධ භට පිරිස , වරදකරුවන් එක් අතකට පාන් ගෙඩියකුත් - අනෙක් අතට වයින් බෝතලයකුත් දී අඳුරු ගුහාව ඇතුළට තල්ලු කර දමා , සහමුලින් මැ වැසී යන පරිදි හුණු වැලි ගල්කැට මිශ්‍රණය යොදා කපරාරු කර දොරටුව වසා දැමුවේ කුහුඹු - කිහිඹි - මැසිමදුරුවකුට පවා ඇතුළට හෝ පිටතට නොයා හැකි පරිද්දෙනි .
කොළඹ බලකොටුවට ඇතුළු වන ප්‍රධාන දොරටුව එදා පිහිටා තිබුණේ වත්මන් පිටකොටුවේ කයිමන් දොරකඩ ය .
එතැන උදේ සවස රෑ හැම විට ම අවිදැරූ යුද සෙබළු රැකවල් ලා සිටි බව ද පිටකොටුවේ සිට කොටු දොරටුව හරහා බලාකොටුවට ඇතුළුවීමට හදිසි අවස්ථාවක ප්‍රයෝජනයට ගත හැකි අකුළන දිග හැරෙන පාලමක් ඉදිකර තිබුණේ යැයි ද විස්තරයක් දක්වන " ක්වේරෝස් " පියතුමා , බලකොටුවත් කොටු තාප්පයත් අතරින් බේරේ වැවට සම්බන්ධ කර තිබුණ දිය අගලේ මිනී කන කිඹුලන් ඇතිදැඩි කළ සැටි ද විස්තර දක්වා ලියා තිබුණේ ය .
එදා ප්‍රතාපවත් ලෙස කොළඹ නගරයේ බටහිර දිගින් නැගී සිටි මේ දැවැන්ත බලකොටුවේ තිබුණු හැම කබොක් ගල් ගෙඩියක් පවා මෙකල අතුරුදන් වැ ඇතත් එක ම එක තවත් කුඩා දොරටුවක් පමණක් ( කුරුබිලියක් ) ( 1985 දී ) අවුරුදු 348 ක් තිස්සේ දිගාසිරි ලබමින් තිබුණේ ය .
ඒ වනාහී වත්මන් ටෛම්ස් ගොඩනැගිල්ල පිටුපස - කොටුවේ බුදු මැදුරත් , වයි .
ඇම් . බී . ; බාජුන් හලත් අතර පිහිටි පටුමගෙහි මැදහරියේ ඉදිකරැති පොලිස් නිලධාරීන් ගේ අවන්හල ( POLICE MESS ) ඉදිරිපිට දොරටුවේ දෙපැත්තේ දකින්නට තිබුණු විශාල බැමි කුළුණු දෙක ය .
ටයිම්ස් ගොඩනැගිල්ලේ , පසු පසින් වැටුණු මේ කෙටි අතුරු පටුමග එක් කලෙක " ලෝක වෙළෙඳ පොළ " සේ නුවරුන් තැබූ නමකින් සම්මානනීය විය .
මේ පටුමගට " ලංකාදීප " පුවත්පතේ ආරම්භක කතුවරයාණන් වූ ද - ලංකාවේ මහ පඬිවරයෙකු වැ විසූ ජුලියස් ද ලැනරෝල් විද්වතුන් ගේ නම යෙදිය යුතු යැයි හැටේ දසකයේ සුපතළ වූ පුවත්පත් කලාවේදීන් ගේ පොදු අදහසක් පැවැති නමුදු , එය තවම කාලයේ පියාපත් වලින් වැසී ඇති බැව් අපේ ප්‍රවීණ පුවත්පත් කලාවේදීන්හට සිහිකැඳවීමක් කිරීමට ද මෙතැන දී කැමැත්තෙමි .
ඉහත දැක්වූ පැරණි කුරුබිලිය සිහිවටනය , " පරිසරය ලස්සන කිරීමට! " යැයි දක්වා බිස්ටල් වීදියේ මහ බැංකුව ඉදිකිරීමට ගෙපල් කැපූ 1977 පසු අවදියේ කඩා දැමීමට පිරිසක් සූදානම් වුව ද මා එදා ලියූ විරෝධාකල්ප ප්‍රවෘත්තිය නිසා එය වළක්වා ගැනීමට හැකි වුවත් අදත් එය එතැන පවතී දැයි නොදනිමි .
පෘතුගීසි - ලන්දේසි යුග දෙක ම අවසන් වීමෙන් පසු ශ්‍රී ලංකාව සහමුලින් මැ යටත් කළ ඉංග්‍රීසීහු ක්‍රි . ව . 1872 දී තරමේ කොළඹ මහබලකොටුවත් කබොක්ගල් වලින් බැඳ තිබූ කොටු තාප්පයක් කම්කරු පිරිස 1300 පමණ යොදා කඩා බිඳ දමා කොටුව පිටකොටුව එකට යා කර - නගරය පළල් කොට මංමාවත් ඉදිකළහ .
" ටෛම්ස් " මන්දිරය ඉදිරිපිට තිබුණු පිගේරා ගේ සොහොන බවට පත් වූ ඓතිහාසික ගල්ගෙය කොටු තාප්පය කඩා බිඳ දැමූ කබොක්ගල් පස් කඳුවලින් වැසී සහමුලින් මැ මිහිදන් වූයේ ය .
මෙසේ පස්වලින් ගොඩ කළ සමතලා වූ බිමෙහි එක් පැත්තකින් ටෛම්ස් මන්දිරයත් - ඉදිරිපසින් බ්‍රිස්ටල් වීදියත් - මේ ගල්ගුහාව යට කර සමතලා කළ බිම් පෙතෙහි බ්‍රිස්ටල් හෝටලය සහ බ්‍රිස්ටල් ආපාන ශාලාව ( බීම හල ) සහිත දැවැන්ත ගොඩනැගිලි සංකීර්ණය ද ඉදිවූයේ ය .
1983 ඇරඹි ජාතිවාදි අරගලවල දී බ්‍රිස්ටල් හෝටලයේ බිම් මාලයේ පිහිටි සයිවර් හෝටලයට පහර දුන් දාමරිකයෝ මුළු මහත් ගොඩනැගිලි සංකීර්ණය ම පැය කිහිපයක් ඉක්මයන්නටත් පෙර අළු ගොඩක් බවට පත් කළ සැටි ටෛම්ස් මන්දිරයේ දෙවැනි මහලේ ඒ අවදියේ පිහිටි " ලංකාදීප " පුවත්පතේ කර්තෘ මණ්ඩලයේ බටහිර දොරටුවෙන් මා විසින් දක්නා ලදී .
ගින්න කෙතරම් බලවත් වී දැයි කිවහොත් බුර බුරා අහසට නැඟුණු ගිනි ජාලාවේ රශ්මිය ගාලු මුවදොරින් විටින් විට හමා ආ මුහුදු සුළඟින් කර්තෘ මණ්ඩලය ඇතුළට පවා දැනුණේ ය .
දැවී පිළිස්සී ගිය ගොඩනැගිලි පේළියේ අන්තිමට ඉතිරි වූ කිහිර ' අඟුරු බඳු දිලෙන - නළියන ගිනි අඟුරු ගොඩ දුටු වහාම මගේ හිතු පතුලෙන් මතු වූයේ කොළඹ නගරයේ පැරණි කුහල් දැනවූ තතු අලළා නීල් මොරායස් සූරින් අවුරුදු ගණනකට ඉහත ලියා පළ කළ අගනා ලිපි පෙළක දක්වා තිබුණු එක් සිදුවීමකි .
" ගෑස්පර් ඩී පිගේරා " පෘතුගීසි සොල්දාදුවා ගේ ශෝකාන්තය සිදුවූයේ ගිනි තැබූ බ්‍රිස්ටල් හෝටලය පිහිටා තිබුණු තැන පෘතුගීසි යුගයේ දකින්නට ලැබුණු ගල් ගුහාවක යැයි ඔහු ගේ ලිපියක සඳහන් වී තිබුණේ ය .
පැරණි මතක ආවේගයට පත් වී- ආවේෂයෙන් වගේ අපේ රටේ පෘතුගීසි යුගයට රිංගා " බ්‍රිස්ටල් බිල්ඩිම යට සැතපෙන පෘතුගීසි වීරයා කවුද " මැයෙන් වහාම විශේෂ ලිපියක් ලියා ගිනි ගත් ගොඩනැගිලි පේළියේ ඇති තතු දැක්වෙන ඡායාරූපයක් ද ඇතුව 1983 සැප්තැම්බර් 29 වැනි දා පුවත්පතෙහි පළ කෙළෙමි .
එදා පුවත්පතේ ප්‍රධාන පුවත වූයේ ද " ගිනිගත් බ්‍රිස්ටල් බිල්ඩිම යට පෘතුගීසි වීරයෙක් " මැයෙන් වූ සිද්ධිය යි .
මගේ පුවතේ ඉංග්‍රීසි පරිවර්තනයක් " ඩේලිමිරර් " පුවත්පත 1983 සැප්තැම්බර් 20 වැනි දින පළ කළා ය .
මගේ විශේෂ ලිපියේ ඉංග්‍රීසි පරිවර්තනයක් සහිතව ' ඩේලිමිරර් ' පුවත්පත ඒ අවදියේ ඉන්දියාවේ සිටි පෘතුගීසි තානාපතිවරයා වෙත යැවීමට ද අපේ කර්තෘ මණ්ඩලය කටයුතු සූදානම් කළේ ය .
මේ අවදියේ පෘතුගීසි තානාපතිවරයකු හෝ වෙළෙඳ නියෝජිතයකු වත් ලංකාවේ සිටියේ නැත .
සිංහල රජවරුන් සහ සමකාලීන පෘතුගීසි රජවරු - රාජකීය නිලධාරීන් පෘතුගීසි යුගයේ දී හුවමාරු කර ගත් වටිනාකම කියා නිම කළ නොහැකි ලියැවිලි දහස් ගණනක් පෘතුගාලයේත් - ගෝවේත් ලේඛනාගාර වල ගොඩ ගැසී ඇති සැටි තමා ඒ රටවල කළ චාරිකාවේ දී දුටුවේ යැයි මේ සිද්ධියට අවුරුදු ගණනකට ඉහත දී මහැදුරු ඩී . ඊ . හෙට්ටිආරච්චි සූරීන් මා සමග කිහිප වරක් ද පවසා තිබුණි .
ලංකාණ්ඩුවත් පෘතුගීසි ආණ්ඩුවත් එක් වී කොටුවේ නිධන්ගත වැ ඇතැයි කියන පිගේරා ගේ සොහොන කැණීම් කර පෘතුගාලයට පිරිනැමුවහොත් ඒ රටේ ගොඩ ගැසී ඇති අපේ ඓතිහාසික සියලු ම ලියැවිලිවල ඡායා පිටපත් පමණක් වත් මේ රටට ලබා ගැනීමට හැකි වෙතැයි ද කල්පනා කළෙමි .
බ්‍රිස්ටල් ගොඩනැගිලි පේළිය ගිනිගෙන ඇති හෙයින් සොහොන කැනීමට ඉතා ම පහසු අවස්ථාවක් උදා වී ඇතැයි ද මගේ අදහසට කන් දී සිටි පුරාවිදු අධිකාරියේ වගකිව යුතු කිහිප දෙනෙක් ද මා දිරිගැන්වූහ - මගේ කුහුල් සිත එයින් තවත් පිබිදී ගියේ ය .
1982 වසරේ සිට අද දක්වා අමෙරිකාවේ ලොස් ඇන්ජලිස් නගරයේ සිට දෙසතිපතා පළවෙන ( SRI LANKA EXPRESS ) පුවත්පතට ද මේ සිද්ධිය ලියා යැව්වෙමි .
මේ පුවත්පත පළ කරන්නේ කලක සිට ලොස් ඇන්ජලිස් නගරයේ පදිංචිව සිටින මගේ හිත මිතුරු දීප්ත ලීලාරත්න සහ හසීනා ලීලාරත්න යුවළ ය .
ඔවුන් දෙදෙනා මැ කලකට ඉහත ප්‍රවීණ පුවත්පත් කලාවේදීන් ලෙස ශ්‍රී ලංකාවේ දී කටයුතු කළහ .
1984 වසරේ පෙබරවාරි මාසයේ මා වෙත ලියුමක් එවූ දීප්ත ලීලාරත්නයන් සඳහන් කර තිබුණේ , තමා ගේ පුවත්පතේ පළ වූ " පිගේරා ගේ සිද්ධිය " කියවා බැලූ පෘතුගාලයේ ජනාධිපතිවරයා ගේ ප්‍රවෘත්ති ලේකම් වූ ද , ඒ රටේ සුපතල පුවත්පත් කලාවේදී " ජෝකිම් ලෙට්රියා " ( JOAQUIMLE LETRIA ) මහතා තමා හමු වී එම පුවත පිළිබඳව - පුදුමයටත් , කුහුලට සහ කම්පාවටත් පත් වී සාකච්ඡා කළ බව ය .
1984 සංචාරයක් සඳහා ලොස් ඇන්ජලිස් නගරයට පැමිණ සිටි ඔහු තම මවුබිමට ගිය පසු ශ්‍රී ලංකාවේ මිහිදන්ව ඇතැයි කියනු ලබන ගැස්පර් ඩි . පිගේරා ගේ සොහොන කැණීම් කර ඔහු ගේ ඇට කටු පෘතුගාලයට ගෙන යාමට හෝ නොඑසේ නම් ලංකාවේ ආණ්ඩුවේ කැමැත්ත ලබා ගෙන එම ගල්ගුහාව කැණීම් කර තිබුණු තැන ම සිහිවටනයක් ලෙස තහවුරු කිරීමට හෝ කටයුතු පිළියෙළ කරන බව ඉතා කැමැත්තෙන් තමා සමග පැවැසුවේ යැයි ද ලීලාරත්නයන් මා වෙත එවූ ලියුමේ සඳහන් විය .
" පෘතුගීසි පුවත්පත් කලාවේදියෙකු ද වන " ජෝකිම් ලෙට්රියා " පෘතුගාලයේ ජනාධිපති රමෙල් හෝ අර්නස් ( RAMALHO EANES ) ගේ ප්‍රවෘත්ති ලේකම්වරයා පමණක් නොව , ජනාධිපතිවරයා ගේ ළඟ ම දේශපාලන හිතවතෙක් මෙන් ම ප්‍රකට පුවත්පත් කලාවේදිනියකි .
ලෝක බලවතුන් ගේ සමුළුවක දී ශ්‍රී ලංකාවේ හිටපු අගමැතිනී සිරිමා බණ්ඩාරනායක මහත්මිය දැක හඳුනා ගෙන ලංකාව ගැන ද පැහැදීමක් ඇති සංවේදී පුද්ගලයෙකි .
ඔහුගේ මවුබිමේ ආරක්ෂිතවැ තිබෙන ශ්‍රී ලංකාවට අවශ්‍ය ඓතිහාසික ලියැවිලි සියල්ලේ ම වුව ද - ඡායා පිටපත් ඉතා පහසුවෙන් ඔහු ගේ ජනාධිපතිවරයාට දන්වා ලබා ගත හැකි වෙනවාට කිසිදු සැකයක් නැතැයි ද ඔහු පැවසුවේ යැයි ද මා වෙත එවා තිබුණු එම ලියුමේ ලියා තිබුණි .
මේ ලියුම මා වෙත ලැබී මාස කිහිපයක් ගතවෙන්නට පෙර පෘතුගාලයේ පිහිටුවා තිබුණු " රමෙල් හෝ අර අර්නස් " ජනාධිපතිවරයා ගේ ආණ්ඩුව බිඳ වැටුණු බැව් විදේශ පුවත්පත් ආරංචිවල පළවූයේ ය .
අවුරුදු හාරසිය ගණනකට ඉහත දිනයෙක ගැස්පර් ඩි . පිගේරා එක් අතකින් වයින් බෝතලයකුත් අනෙක් අතින් පාන් ගෙඩියකුත් ගෙන ස්වකීය ඉරණම පරිදි කොළඹ කොටුවේ ගෙන්දගම් පොළොවට මිහිදන්වූවා සේ , මගේ මේදා " ඉස්සර පත්තර සූත්තරය " ද මෙපරිද්දෙන් ගෙන්දගම් පොළොවෙහි මැ මිහිදන් වූ බැව් සනිටුහන් කර තැබීමට කැමැත්තෙමි .
මා කැනඩාවේ පදිංචියට එන්නට සූදාම්ම් වෙද්දී - ගැස්පර්ඩි පිගේරා ගේ ශෝකාන්තය රැගත් ගල් ගුහාව මිහිදන් වූ බිමෙහි මතුපිට තිබුණු දා ගිය හිස් බිමේ මතුපිට නවීන දැවැන්ත තවත් ගොඩනැගිලි සංකීර්ණයකට ගෙපල් කපා අත්තිවාරම් දමමින් තිබුණේ ය .
1 . රත්නපාල විතාන කැනඩාව .
ඇමෙරිකාවේ පළවෙන පුවත්පතේ පළකර තිබුණු පුවත .
2 . 1983 සැප්තැම්බර් 20 වැනි දින ' ලංකාදීප ' පුවත්පත පළ කළ විශේෂ ලිපිය .
3 . " ලංකාදීප " පුවත්පතේ ආරම්භක කතුවරයා වූ ද මහා පඬිවරයකු වූ ද ජුලියස් ද ලැනරෝල් මහතා 4 . ලන්දේසීන් අතට පත් වූ පෘතුගීසි ඔත්තුකරු ගැස්පා ඩි . පිගේරා පණ පිටින් සොහොනට දැමූ වකවානුවේ කොළඹ නගරය පිළිබඳ සිතුවම .
5 . 1983 සැප්තැම්බර් 20 වැනි දින දිනපතා පුවත්පතේ පළවූ ප්‍රධාන පුවත .
ලෝකයේ පැවැත්මට ගෝලිය කරණය අවශ්‍යම ද ? ආර් . ඒ . ජයවීර වරලත් ගණකාධිකාරී ගෝලීයකරණය ( globalization ) යන වචනය දැනට දශකයක පමණ සිට ජනප්‍රිය භාවිතයට පැමිණ තිබේ .
මෙම වචනයේ සාමාන්‍ය අර්ථය නම් යම් කිසිවක විෂය පථය මුළු ලෝක ගෝලයම හසුවන පරිදි පළල් කිරීම යන්නයි .
ඒ සාමාන්‍ය අර්ථයෙන් ගත් කල නම් ගෝලීයකරණය යනු යහපත් දෙයකි .
එහෙත් ගෝලීයකරණය යන තේමාව යටතේ අද සිදුවී ගෙන යන්නේ කුමක් ද? " දියුණු කාර්මික රටවල හැදි වැඩී වර්ධනය වී භාවිතයේ පවතින ආර්ථික හා සමාජ පද්ධතීන් කැමැත්තෙන් හෝ අකැමැත්තෙන් අනෙකුත් සියලු රටවලට අන්තර්ග්‍රහණය කරවීම මගින් මුළු ලෝකයම එකම ආර්ථික හා සමාජීය පද්ධතියක් බවට හැරවීම අද මුළු ලොවම පිසගෙන යන්නා වූ තීරණාත්මක බලවේගය වී තිබේ .
වෙළෙඳපොළ විශාල පිළිගැනීමකට ලක්වීම , පෞද්ගලික ව්‍යවසාය හා අධි පරිභෝජනය , බහු ජාතික සමාගම් ( multi-national corporations ) පැතිරීම , ලෝක භාෂාව ලෙස ඉංග්‍රීසියත් , ලෝක ව්‍යවහාරික මුදල ලෙස ඇමෙරිකානු ඩොලරයත් පිළිගැනීම හා ඉසුරුමත් හා නිර්බාධිත ජීවන ශෛලීන් මේ ලෝක බලවේගය ක්‍රියාත්මක වීමේ මග සලකුණු ය .
අවශ්‍යතාව , අභිවාදනය හෝ පෙළඹවීම යන කරුණු අතරින් කවරක් නිසා හෝ මුළු ඉතිහාසය පුරාම දුර්වලයින් බලසම්පන්නයින් අනුකරණය කර තිබේ .
ආර්ථික හා තාක්ෂණික බලපුළුවන්කාරකම නිසා ගෝලීයකරණ බලවේගයන්හි කේන්ද්‍රස්ථානය බටහිර බවටත් , ගෝලීයකරණය බටහිරකරණයක් බවටත් නිතැතින්ම පත්වී තිබේ .
" ( ආචාර්ය ජයන්ත කැලේගම ( 1995 ) - ශ්‍රී ජයවර්ධනපුර විශ්වවිද්‍යාලයේ උපාධි ප්‍රදානෝත්සව දේශනය ) වඩාත් සිත් කාවදින බසකින් ගෝලීයකරණය ගැන ලියැවී ඇති අර්ථ දැක්වීමක් පහත දැක්වේ .
" ගෝලීයකරණය යනු මිනිස් ප්‍රජාවට පොදු සාධක වල උපරීම සංයෝගයම නොවේ .
එය විශ්වාන්තරවාදය නමැති සම්‍යයක් දෘෂ්ටික දර්ශනය ද නොවේ .
ගෝලීයකරණය යනු දිළිදු වෙමින් පවතින ධනවාදයට ලෝකයත් පංච මහා භූතයනුත් හපයක් වන තුරු හපා කෑමට තනා ඇති ක්‍රමය වේ .
" ( ජේ . ආර් . පී . සූරියප්පෙරුම - " 20 වන සියවසට ස්මාරකය " දිවයින - 1999 මාර්තු 13 ) ඉහත දැක්වුන අර්ථකථනයන්ට අනුව ගෝලීයකරණය යන නමින් හැඳින්වෙන ක්‍රියාදාමය බලසම්පන්නයින් , දුර්වලයින් අභිබවා යාමක් බව පැහැදිලි වන නිසාත් , මේ ක්‍රියාදාමය එක් මහා බලයක් විසින් මුළු ලෝක තලයම දිග්විජය පාලනයට දරන ප්‍රයත්නයක් බව ඒත්තු ගැන්වෙන නිසාත් , එය හැඳින්වීමට ගෝලීයකරණය යන වචනය නුසුදුසු බව පෙනී යනු ඇත .
ගෝලීයකරණය යන පදයෙන් හඳුන්වනු ලැබීමට තරම් සුදුසු වන්නා වූ යහපත් ප්‍රතිඵල ගෙන දෙන අන්තර් ජාතික හැසිරීම් හා ක්‍රියාදාමයන් එනමින් හැඳින්වීම වරදක් නැති අතර දැනට සිදුවේගෙන යන්නාවූ අහිතකර හා විනාශකාරී හැසිරීම් හා ක්‍රියාදාමයන් ලෝකාවේශය ලෙස හඳුන්වනු ලැබීම වඩාත් සුදුසු යයි අපි යෝජනා කරන්නෙමු .
ලිහිල් කිරීම ( liberalization ) , පෞද්ගලීකකරණය ( privatization ) , විවෘත වෙළෙඳපොළ ආර්ථිකය ( open market economy ) , නිදහස් වෙළෙඳාම ( free trade ) , නිදහස් ප්‍රාග්ධන ගලනය ( free movement of capital ) ආණ්ඩු කෙට්ටු කිරීම , ( lean government ) , හා එක් ලෝක සංස්කෘතියක් ( mono culture ) යනු ලෝකාවේශයේ මාර සේනාවන් ය .
මේ මහා " බලසම්පන්න " සේනා ලෝක බැංකුව , ජාත්‍යන්තර මූල්‍ය අරමුදල හා ලෝක වෙළෙඳ සංවිධානය යනුවෙන් මූලස්ථාන සාදාගෙන ක්‍රියාත්මක වෙති .
ලෝකාවේශයේ දේශීය ඒජන්තවරුන් වන්නේ ව්‍යාජ ප්‍රභූවරුන් හා මොළය ප්‍රතිනිර්මාණය කරනු ලැබු ඉහළ නිලධාරීන් ය .
මේ අතරට ඉහළ තලවල වැජඹෙන " උගත් " නූගතුන් සමූහය ද , බලයේ රැඳී සිටීම සඳහා ලෝක බලවතුන්ට කිකරු වන තමන්ගේම දැක්මක් නැති දේශපාලනඥයින් ද අයත් වේ .
නවීකරණය හා ගෝලීයකරණය අනිවාර්යයෙන්ම එකිනෙකට බැඳී නැත .
ලෝකාවේශයේ බියකරු හස්තයට යට නොවී රට රටවලට නවීකරණය විය හැකිය .
සියලුම විදේශීය හා අන්තර් ජාතික ක්‍රියා කලාපයන් , ප්‍රතිලාභ හා පැන නැගීම් ගෝලීයකරණය හා බැඳී පවතින්නට උවමනා ම නැත .
උදාහරණයක් ලෙස අපේ රටට විදේශ විනිමය ආදායම් ලබා දෙන ප්‍රධාන මාර්ග තුනක්ම ඇති වූයේ ගෝලීයකරණය යන වචනය භාවිතා වන්නටත් කලිනි .
මේවා නම් සංචාරක ව්‍යාපාරය ( 1966 ) , විදේශ ( විශේෂයෙන් මැද පෙරදිග ) සේවා නියුක්තිය ( 70 දශකයේ මුල ) හා ඇඟලුම් කර්මාන්තය යි .
( 70 දශකයේ අග ) එම නිසා ගෝලීයකරණයක් නොමැතිව අද ලෝකයේ පැවැත්මක් නැතැයි කීම කරුණු හරි හැටි වටහා නොගෙන කියන විලම්බීතයකි .
පෞද්ගලීකකරණය අද අප ඉදිරියේ ඇති ප්‍රධානම රාජ්‍ය ප්‍රතිපත්තියක් වන්නේ පෞද්ගලිකකරණයයි .
මෙය ද ගෝලීයකරණයේ බැටළු හම පොරවා ඇති වෘකයෙකි .
1985 සිට මේ වන විට වතු සමාගම් 23 ද ඇතුළුව පොදු ව්‍යවසායන් 83 ක් පෞද්ගලීකකරණය කර තිබෙන අතර තවත් 66 ක් ඒ සඳහා පෝලිම් ගස්සවා තිබේ .
පෞද්ගලිකකරණය සාධාරණීය කිරීමටත් , එය නොවැළැක්විය හැකි බව පෙන්වීමටත් ගෙනහැර පාන කරුණු කවරේ ද? සමාජ ක්‍රමය , ආණ්ඩු ක්‍රමය , අර්ථ ක්‍රමය , භූගෝලීය විශාලත්වය යනාදී බොහෝ කාරණා වලින් එකිනෙකට වෙනස් රට වලට පොදු සාධකයක් ලෙස පෞද්ගලිකකරණය පවතින්නේ යැයි කීම වලංගු නොවන හා වැදගත්කමක් නැති අවධාරණය කිරීමකි .
රජයට ආදායම් ලබා ගැනීමට තිබෙන හොඳම මාර්ගයක් ලෙස පොදු ව්‍යවසායන් විකිණීම දෙස බැලීම අපරාධයකි .
රජයක් ආදායම් ලබාගත යුත්තේ බදු රැස් කිරීමෙනි .
වස්තුව විකිණීමෙන් නොවේ .
තම සරම හෝ විකුණා බූරු ගසන සුදුකාරයකුගේ තත්ත්වයට රජයක් පත්විය යුතු නැත .
රජයේ දූෂිත ක්‍රියා හා දේශපාලනීයකරණයේත් , අයුතු හා අසාර ක්‍රියාවලත් විපාක පිටුදැකීමට ගත යුතු කසාය වට්ටෝරුවක් තිබේ .
කසාය බොන්නේ නැත කියා දරුවා වෙන කෙනෙකුට දීම අපරාධයකි .
කොටස් හිමිකම පළල්වීමක් පෞද්ගලිකකරණය නිසා සිදු වී නැත .
බොහෝ විට සිදු වී ඇත්තේ එක් තනි ආයෝජකයකුට 51% ක කොටස් විකිණීමයි .
මහජනයාට කොටස් විකිණීම පසුව සිදු වුව ද එමගින් " කොටස් හිමි ප්‍රජාතන්ත්‍රවාදය " පැන නොනගී .
පෞද්ගලිකකරණය කළ රාජ්‍ය ව්‍යවසායන් බොහොමයක් ඒකාධිකාරී තත්ත්වයන් හිමිකර ගෙන තිබුණ ඒවාය .
ඒවාට සැලකිය යුතු කාලයක් ඉදිරියට ද ඒකාධිකාරි තත්ත්වයන් පවත්වාගෙන යාම සහතික කිරීමකින් පසුවයි පෞද්ගලිකකරණය කර තිබෙන්නේ .
ජාත්‍යන්තර වෙළෙඳාමේ තරඟකාරී බවක් ලබා ගැනීම හා කාර්යක්ෂමතාව හා තාව වැඩි කිරීම හා වැඩි වේතන සම්බන්ධයෙන් ද ප්‍රගතියක් පෙනෙන්ට නැත .
පොදු ව්‍යවසායන්ව තිබුණ කාලයේ එම ආයතන වලට බරක්ව තිබුණ අතිරික්ත සේවකයින් ඉවත් කිරීම හා මිල පාලන හෝ සහන මිල පිළිබඳ බැඳීම අතහැර දැමීම නිසා එම ව්‍යාපාර අත්පත් කරගත් පෞද්ගලික ව්‍යාපාරිකයාට හොඳ ආරම්භයක් ගැනීමට ඉඩ සලසා දී තිබේ .
පෞද්ගලිකකරණය කරන්නට කලකට පෙරම මේ කසාය පොවන ලද්දේ නම් කුමක් විය හැකිව තිබුණේ ද යන්න අත්හදා බලා නැත .
පෞද්ගලිකකරණයේ දී බහුතර කොටස් ප්‍රමාණයක් මිලට ගැනීමෙන් පොදු ව්‍යවසායන් අත්පත් කරගත් විදේශ සමාගම් ඉහළම තනතුරු වලට විදේශිකයින් පත් කරනු ලැබ ඇත්තේ ඔවුන්ට විදේශ මුදලින් එකඟවී තිබෙන වැටුප් ගෙවමිනි .
එම වැටුප් ශ්‍රී ලංකා රුපියල්වලට හැරවීමේ දී ඒවා ගිණිය යුත්තේ මිලියන වලිනි .
මේ සා විශාල වැටුප් බරක් අපගේ ආර්ථික ව්‍යුහයට දරාගත නොහැකිය .
එම නිසා එම ආයතන වල භාණ්ඩ හා සේවා මිල වැඩි කරන්නට සිදුව තිබේ .
ගෑස් හා දුරකථන බිල් මීට උදාහරණයන්ය .
විදේශ ධනායෝජනය ලබාගත හැකි එකම මාවත පෞද්ගලිකකරණය නොවේ .
විදේශ ධනායෝජකයින්ට ආයෝජනය සඳහා නව මාවත් විවෘතව තිබේ .
නමුත් 1978 මහ කොළඹ ආර්ථික කොමිසම ( අද ශ්‍රී ලංකා ආයෝජන මණ්ඩලය ) ඇරඹූ දා සිටම ජාතික ආර්ථිකයට වාසිදායක බලපෑමක් කළ හැකි සෘජු විදේශ ධනායෝජන කොපමණ පැමිණ ඇත්දැයි විමසා බැලීම වටී .
ආචාර්ය ගාමිණී කොරයා 1987 10 වැනි දින " රාජ්‍ය ව්‍යවසායන් පෞද්ගලිකකරණය කිරීම " සම්බන්ධව ශ්‍රී ලංකා වරලත් ගණකාධිකාරි ආයතනයේ පැවැත්වූ සම්මන්ත්‍රණයක දී මෙසේ කියා සිටියේය .
" පෞද්ගලීකකරණය පිළිබඳ වාද විවාද වල දී බොහෝ සේ සාකච්ඡා කරන මාතෘකාවක් නම් , පෞද්ගලික අංශය හා සසඳා බැලීමේ දී රාජ්‍යාංශයේ පවත්නා අකාර්යක්ෂමතාවය යි .
මේ ප්‍රශ්නයේ දී මම සැකමුසු ආකල්පයක් උසුලමින් ඒ දෙපැත්තටම අයත් නොවී සිටින බව කියනු කැමැත්තෙමි .
' ඔව් , එහි ස්වභාවයෙන්ම පෞද්ගලික අංශය හැම විටම රාජ්‍ය අංශයට වඩා කාර්යක්ෂම යැයි තීරණාත්මක ලෙස පවසන්නට ඉඩ දෙන තර්කයක් තිබේය .
' යන්න තහවුරු වී නොමැත .
ඔබ විසින් මතක් කොට දෙන ලද පරිදි , පසුගිය අවුරුදු දහයක දොළහක කාලය මා ගත කළේ ස්විට්සර්ලන්තයේයි .
ඒ දේශයේ දුරකථන සේවය , විදුලිබල සම්පාදනය හා බස් ගමනාගමන සේවය වැනි මහජන සේවා පවත්වාගෙන යනු ලබන්නේ රාජ්‍ය අංශය විසිනි .
ඒවා පවත්වාගෙන යනු ලබන්නේ ඉතාම කාර්යක්ෂම මට්ටමකින් බව කවුරුත් පිළිගනිති .
පෞද්ගලික අංශය මීටත් වඩා කාර්යක්ෂම විය හැකි යැයි කියන මතයක් ඒ රටේ පැතිර පවතීදැයි මම නොදනිමි .
ස්විට්සර්ලන්තයේ තිබෙන මෙම ව්‍යාපාර හුදෙක් රාජ්‍ය අංශය විසින් පවත්වාගෙන යනු ලබන නිසාම , ඒවා ස්වභාවයෙන්ම අකාර්යක්ෂම යැයි කියනු මට කිසි විටෙක ඇසි නැත .
අනික් අතට ඒ ව්‍යාපාර අතිශයින්ම කාර්යක්ෂම ව්‍යාපාර හැටියට ලොව පුරාම කීර්ති නාමයක් උසුලයි .
මෙයින් මා යොමුවන්නේ කාර්යක්ෂමභාවය හා අකාර්යක්ෂමභාවය හුදෙක් අංශ , එනම් රාජ්‍ය අංශය ද පෞද්ගලික අංශය ද යන්න සමඟ සම්බන්ධ කරුණක් නොවේය යන සිතුවිල්ල දෙසටයි .
එය පවතින පරිසරය පිළිබඳ ප්‍රශ්නයක් ද වේ .
ඇතැම් පරිසරයන්හි පෞද්ගලික අංශයත් , රාජ්‍ය අංශයත් යන දෙකේම ව්‍යාපාර අකාර්යක්ෂම විය හැකිය .
තවත් ඇතැම් පරිසරයන්හිදී පෞද්ගලික අංශය සහ රාජ්‍ය අංශය යන දෙකම කාර්යක්ෂම විය හැකිය .
ඒ නිසා මේ ප්‍රශ්නයෙහි හරය පවතින්නේ එකකට වඩා අනිකෙහි වාසිය තිබෙන්නේ කොතැනද යන කරුණ මත නොවේ .
මෙහි නියම හරය පවතින්නේ පෞද්ගලික අංශයේ හෝ වේවා රාජ්‍ය අංශයේ හෝ වේවා හැම ව්‍යාපාරයකම , හැම ක්‍රියාවලියකම කාර්යක්ෂමතාව ඉහළ මට්ටමකට නංවනු පිණිස පරිසරය වෙනස් කරන්නේ කෙසේ ද යන කරුණ මතය .
ප්‍රතිපත්ති සම්පාදකයන් මුහුණ පෑ යුතු මූලික අභියෝගය මෙය විනා වඩා සාර්ථක වන්නේ කවර අංශයදැයි තීරණය කිරීම නොවේ .
" ( ලෝකාවේශය - සංවර්ධනාභිමුඛ රටවල් හමුවේ ඇති ආර්ථික සාමාජික හා සංස්කෘතික අභියෝග පිටුව 31 - කලණ සමාජ අධ්‍යයන ආයතනය , කොළඹ .
) හොරු - බොරු - වංචා අපවත් වී වදාල ආචාර්ය ලබුදූවේ සිරිධම්ම නායක හිමිපාණන් 1984 පොළොන්නරුව ගල්විහාරයේ දී කළ දේශනයක දී මේ රටේ දියුණුවට , මේ රටේ ප්‍රගමනයට ඇති ප්‍රධානතම අවහිරය , බොරුව හා හොරකම බව ප්‍රකාශ කර තිබේ .
මෙය නම් සහතික ඇත්තයි .
දුර්වල පරිපාලනය හා දූෂණය පෞද්ගලික ව්‍යවසායන් තුළ ද දක්නට ලැබේ .
ලංකාවේ පෞද්ගලික අංශයේ සාර්ථකභාවය ඇත්තේ ඉතා පහළ මට්ටමකයි .
වාණිජ ලාභයක් උපයා ගැනීම සාර්ථකත්වය මනින මිම්මක් නොවේ .
පෞද්ගලික අංශයේ දූෂණය පවතින්නේ ඉහළම මට්ටමේ ය .
ආසියානු සංවර්ධන බැංකුව මගින් කරවනු ලැබූ අධ්‍යයනයක් මගින් පෞද්ගලීකකරණය කර තිබෙන වතු වැවිලි සමාගම් බොහොමයක් තමන් ඉපයූ ලාභ තම සහෝදර කළමනාකාරිත්ව සමාගම් වලට හරවා යවා ඇති බවත් , එමගින් වැවිලි සමාගම් රජයට ගෙවිය යුතු අයබදු මඟහැර ඇති බවත් , 2001 වර්ෂය අග භාගයේ දී අනාවරණය කරගෙන තිබුණි .
එපමණක් නොව කළමනාකාරිත්ව ගාස්තු ලෙස අතිවිශාල මුදලක් මෙසේ හරවා යැවීමෙන් පසු වැටුප් වැඩි කිරීමකට මුදලක් ඉතිරිව නැතැයි තර්ක කරනවා අසන්නට ලැබේ .
අනෙක් අතට නවීකරණය හා නව තාක්ෂණය සඳහා යන්ත්‍රෝපකරණ ආනයනය කිරීමේ දී විශාල ලෙස මිල ගණන් වෙනස් කර විදේශයන්හි ධනය තැන්පත් කිරීම නිසා රටට සිදුවන්නේ මහත් පාඩුවකි .
" ආයෝජනය " කරන මුදල් වලට හිමි බදු සහන හා ණය පොලී ගණන් ගත් විට විදේශයන්හි මෙලෙස අයථා ලෙස තැන්පත් කරන මුදලින් 40-45% ක් පමණ සමන්විත වන්නේ රජයේ මුදලින් ය .
රජයේ ආදායම් මෙලෙස උදුරා ගැනීම නිසා දිගින් දිගටම ණය ගැනීමට රජයට සිදුවේ .
" ණය බරින් ගොඩ ඒම " පෞද්ගලීකකරණයෙන් ලබාගත හැකි යහපතක් යැයි දැක්වීම ප්‍රලාපයක් පමණි .
පෞද්ගලික අංශයේ ගිණුම් කටයුතු බව හා විනිවිද භාවය දියුණු කරන ක්‍රම ගැන වෙනම සාකච්ඡා කළ යුතු ය .
සුදු ජාතිකයෙකුගෙන් වැඩ අරන් මහ රැජිනගෙන් පදක්කම් ලැබූ " සීනි මුදියන්සේ " ගොන්ගල කන්දෙන් ඇරඹී කෙත්වත් , ගම් බිම් සරුසාර කරමින් ගලා බස්නා මනහර ගිං ගඟ ඉවුරුබඩ ගාල්ල – මාපලගම මාර්ගයේ නාගොඩ මංසන්දියට නුදුරුව සුන්දර පරිසරයක පිහිටි අභිමානවත් පෙනුමෙන් යුත් යටත්විජිත සමයේ ගෘහ නිර්මාණ ශිල්පයට අනුරූප ව ඉදිවුණු වලව්වක් කාගේත් කතා බහට ලක් විය .
මෙය ක්‍රි . ව . 1890 - 1895 වකවානුවල ලංකාව පාලනය කළ ඉංගී්‍රීසි ආණ්ඩුකාර ශ්‍රීමත් ආතර් හැව්ලොක් , මහමුදලි සොලමන් ඩයස් බණ්ඩාරනායක සහ ශ්‍රීමත් ජෝන් කොතලාවල වැනි ප්‍රකට නායකයන් ආ ගිය ඇසුරු කළ තැනකි .
කිසිදු පාරක් තොටක් තාර පොදක පහස නොලත් , එකම විදුලි බුබුලක්වත් ගෙදරක - දොරක හෝ මඟ තොටක දක්නට නොලැබුණු , සතා සිව්පාවා ගැවසී වන ලැහැබ් ගහණ ගම් බිම් දක්නට ලැබුණු යුගයක පළමු වරට ගැමි ආර්ථිකයට ඔබින කෘෂිකාර්මික ව්‍යාපෘතියක් ගමට හඳුන්වා දුන් ' සීනි මුදියන්සේ " යයි විරුදාවලී ලත් දොන් එලියස් අමරසිරි ජයසිංහ මුදලිඳු විසූ ඓතිහාසික වැදගත්කමක් ඇති මෙය නාගොඩ වලව්ව ලෙස ප්‍රකට ය .
ක්‍රිස්තු පූර්ව කාලෙත් උක් වගා උක් වගාව සහ සීනි කර්මාන්තය ගැන කතා කරන විට අද අපට නිතැතින් ම සිහියට නැගෙන්නේ පැලවත්ත , හිඟුරාන , සෙවණගල වැනි ස්ථානයන් හි උක් වගාව සහ සීනි කර්මාන්ත ශාලා ය .
ක්‍රි . පූ . 01 වැනි සිය වසෙහි දී ලංකාවේ උක් වගාව කෙරුණු බවට සාක්ෂි ඇත .
තිස්සමහාරාමයෙහි ඇති 04 වැනි සියවසට අයත් ලේඛනයක උක් වගාව සඳහා රජු විසින් ඉඩම් ප්‍රදානය කළ බැව් සඳහන් වෙයි .
එහෙත් වඩා මෑත කාලයක උක් වගාව හා සීනි කර්මාන්තය පිළිබඳ පුරෝගාමීන් වූයේ ගාල්ලේ , නාගොඩ මුදලිඳු දොන් එලියස් අමරසිරි ජයසිංහ සහ හංවැල්ලේ මුදලිඳු ඩී . ජේ . අමරසේකර ය .
මොවුන් දෙදෙනා ගෙන් වඩාත් කැපී පෙනෙන භූමිකාවක් රඟපෑවේ මුදලිඳු ජයසිංහ ය .
දකුණු සිරිලක , ගාලු දිසාවේ ගං ගඟබඩ උක් වගාව ඇරඹුණේ දහනව වැනි සියවසේ යටත් විජිත පාලන යුගයෙහි ප්‍රාදේශීය නායකයෙකු ලෙස බ්‍රිතාන්‍ය ආණ්ඩුවෙන් තාන්න මාන්න ලද කඩු කස්තාන පැළඳ රාජකාරි කළ මුදලිඳු ජයසිංහ රාජකාරි කළ වකවානුවේදී ය .
ගම්බද ජනතාවගේ ජීවිත වෘත්තිය සම්ප්‍රදායික වී ගොවිතැනට හා කටුසර භෝග වගාවට පමණක් සීමා වී තිබුණු යුගයක කෘෂිකාර්මික හා කාර්මික ක්ෂේත්‍රයන් පුළුල්කොට ඔවුනට වඩා හොඳ ජීවන රටාවක් හඳුන්වා දීමේ උදාර අරමුණින් නව ව්‍යාපෘතියක් ඇරඹීමට ඔහු කල්පනා කළේ ය .
මෙහි ප්‍රතිඵලයක් වශයෙන් ගං ගඟබඩ සියලු ඉඩකඩම් එළිපෙහෙළි වී ඒවා සරුසාර උක් වතු බවට පත් විය .
ආදායම් ගෙනෙන වගා ඇරැඹීම උක් වගාව ඇරඹුණු යුගයෙහි තේ , රබර් වැනි වාණිජමය වගාවන් මෙම ප්‍රදේශයෙහි ප්‍රචලිතව නොතිබුණි .
වී ගොවිතැන් කිරීම , අල බතල , එළවළු සිටුවීම වැනි කෘෂිකාර්මික කටයුතුවල නියැළී සිටි ගොවීන්ට උක් කර්මාන්තයෙහි නියැළීමට ප්‍රමාණවත් තරම් කාලය තිබිණි .
ඕවිට ඉඩම් වල කළු පස් දමා කඳු ඇලිවල උස් කරටි සිටුවන ලද අතර එම කඳු මුදුන්වල මයියොක්කා , බතල වැනි කෙටිකාලීන බෝග වගා කරනු ලැබීය .
අල බතල ගලවන කාලය එළඹෙන විට කඳු ඇලිවල සිටුවන ලද උක් කරටි පැලවී උක් පැළ තරමක් උසට වැඩෙයි .
එවිට අල බතල උදුරා ගැනීමෙන් අනතුරුව කන්ද කපා උක් ගස් මුල් වලට පස් එකතු කළ විට සම බිමක් බවට පත් වෙයි .
පළමු වර උක් දඬු කපා ගැනීමෙන් පසුව දෙවැනි වර වගාවට සාත්තු කිරීමෙන් නැවත වරක් උක් දඬු කපාගත හැකි වීම දෙවන වර වැඩි ආදායමක් ලැබෙයි .
උක් වගාවට ගොවීන් හුරු පුරුදු වීමෙන් පසු මෙය වැදගත් ධනෝපායන මාර්ගයක් බවට පත්විය .
බර්මිංහැම් යන්ත්‍ර සූත්‍ර උක් වගාව ප්‍රදේශය පුරා ප්‍රචලිත කළ මුදලිඳු ජයසිංහ උක් ඇඹරීම සඳහා එංගලන්තයේ බර්මිංහැම් නගරයෙන් යන්ත්‍ර සූත්‍ර ගෙන්වා ගෙන නාගොඩ මංසන්ධියේ දැනට පොලිස් ස්ථානය පිහිටි තැන සවි කළේ ය .
ඔහු එවකට ඉංගී්‍රීසි ආණ්ඩුව යටතේ තනතුරු ඉසුලූ කෙනෙකු වීම නිසා එරටින් යන්ත්‍ර සූත්‍ර ගෙන්වා ගැනීම දුෂ්කර කර්තව්‍යයක් නොවීය .
මෙහි පිහිටුවන ලද උක් කම්හල ගැමියන් හැඳින්වූයේ ' දුම් මෝල ' යනුවෙනි .
එන්ජිම බිම සවිකිරීම සඳහා උපයෝගී කරගන්නා ලද යකඩ කූර මෑතක් වනතුරු ම එම භූමියෙහි දක්නට ලැබුණි .
එම යන්ත්‍ර සූත්‍ර සවිකොට අවශ්‍ය කාර්මික ඥානය ලබා ගැනීම සඳහා එංගලන්තයෙන් ගෙන්වා ගත් සුදු ජාතිකයෙකු ඔහු සේවයට යොදවා ගත්තේ ය .
යටත් විජිත පාලන සමයේ දී සුදු ජාතිකයෙකු කළු ජාතිකයෙකු යටතේ සේවය කරනු දැකීම ද එකල දුර්ලභ අවස්ථාවක් විය .
හුළු අතු බැඳගෙන රාජකාරියට උක් කම්හලෙහි සේවය සඳහා අවශ්‍ය සේවක පිරිස නාගොඩින් හා අවට ගම් වලින් බඳවා ගන්නා ලදී .
ඔවුන් එහි සේවය සඳහා අලුයම කාලයෙහි හුළු අතු දල්වාගෙන පැමිණි අයුරු වැඩිහිටි ගැමියෝ දැක ඇත .
අවට ගම් වල උක් ගස් කරත්ත වලින් හා ගිං ගඟ දිගේ පාරු වලින් ද කම්හලට ගෙන එන ලදී .
හැව්ලොක් ආණ්ඩුකාරයාට තේ මුදළිඳුගේ කම්හලෙහි පළවු වරට යන්ත්‍රානුසාරයෙන් උක් සීනි නිපදවූවා පමණක් නොව , ඒවා සුදු කිරීමට ද කටයුතු යොදා තිබිණි .
වරෙක උක් කම්හල නැරඹීම සඳහා නාගොඩට සැපත් වූ ශ්‍රීමත් ආතර් හැව්ලොක් අග්‍රාණ්ඩුකාරවරයා වලව්වේ පැවති තේ පැන් සංග්‍රහයේ දී නාගොඩ කම්හලෙහි නිපදවන ලද සීනි සමග තේ පානය කළ බැව් කියනු ලැබේ .
සැලකිය යුතු තරම් විශාල කර්මාන්තයක් බවට පත්ව තිබූ සීනි නිපදවීම හා සම්බන්ධ කටයුතු නිසා ඇතිව තිබූ කාර්ය සමුදාය දුටු අග්‍රාණ්ඩුකාරවරයා නාගොඩ හැඳින්වූයේ කුඩා මැක්චෙස්ටර් නගරය වශයෙනි .
වික්ටෝරියා රැජනගෙන් ඇරයුමක් ක්‍රි . ව . 1886 දී එංගලන්තයේ සහ යටත් විජිත රටවල නිපදවන ලද ද්‍රව්‍ය හා භාණ්ඩ ඇතුළත් ප්‍රදර්ශනයක් ලන්ඩන් නුවර දී පවත්වනු ලැබීය .
ප්‍රදර්ශනය සඳහා මුදලිතුමාගේ කම්හලෙහි නිපදවන ලද සුදු සීනි යවා තිබිණි .
ඒවා උසස් තත්ත්වයක පැවති හෙයින් ඒ සඳහා රිදී පදක්කමක් හා සහතිකයක් පිරිනැමිණි .
මෙම පදක්කම භාර ගැනීම සඳහා එංගලන්තයේ එවකට රජකළ වික්ටෝරියා මහ රැජිනගෙන් මුදලිතුමාට ආරාධනයක් ද ලැබිණි .
එහෙත් එවකට ඔහු තරමක අසනීපයෙන් පසුවූ බැවින් නැවෙන් ගමන් කිරීම නුසුදුසු විය .
ඩී . ජේ . විමලසුරේන්ද්‍ර මහතාට ජල විදුලිය නිපදවීම සම්බන්ධයෙන් පදක්කමක් පිරිනමන ලද්දේ ද මෙම වකවානුවෙහි බැව් කියනු ලැබේ .
එම පදක්කම ලබා ගැනීම සඳහා ඔහු බකිංහැම් මාළිගයට ගිය අවස්ථාවේ දී මුදලිඳු ජයසිංහ වෙනුවෙන් උක් සීනි නිපදවීම සම්බන්ධයෙන් හිමිවූ රිදී පදක්කම මහ රැජිනගෙන් බාර ගන්නා ලද්දේ විමලසුරේන්ද්‍ර මහතා විසිනැයි කියනු ලැබේ .
1912 දී ඉන්දියාවේ පැවති තවත් ප්‍රදර්ශනයක දී උක් සීනි නිෂ්පාදනය සම්බන්ධයෙන් ලෝකඩ පදක්කමක් ද ඔහුට ලැබී ඇත .
මේවා දැනට මුදලිඳුගේ මී මුණුබුරකු වන නීති ශාන්තිලාල් ජයසිංහ මහතා භාරයේ පවතී .
විමලසුරේන්ද්‍රගෙන් ජල විදුලිය ආනයනය කරන ලද ලාභ සීනි වෙළෙඳ පොළට ඇතුළුවීම නිසා ද , ටික කලකට පසු මෝලෙහි ප්‍රධාන ඇක්සලය කැඩුණු විට ඒ වෙනුවට වෙනත් එකක් සපයා ගැනීමෙහිලා ඇතිවූ දුෂ්කරතාවය නිසා ද සීනි කර්මාන්තය ටික කලකට පසු අත්හැර දමන්නට සිදු විය .
උක් වගාව ද ක්‍රමයෙන් අභාවයට යන්නට පටන් ගත්තේ ය .
මේ වකවානුව වන විට ' සිලෝන් ඔබ්සර්වර් ' පත්‍රයේ කතුවරයාව සිටි ජේ . ජී . වික්ටර් සිය සේවයෙන් විශ්‍රාම ලබා ගාලු ප්‍රදේශයේ පදිංචියට පැමිණි බැව් කියනු ලැබේ .
ඔහු විසින් මුදලිඳුගේ කම්හලෙහි යන්ත්‍ර සූත්‍ර මිලයට ගෙන බද්දේගම වික්ටර් තොටුපොළ නමින් හැඳින්වෙන ස්ථානයට නුදුරු තැනක උක් කම්හලක් පිහිටුවා මෙම කර්මාන්තය යළිත් වරක් ඉදිරියට ගෙන යාමට කටයුතු කරන ලදී .
එහෙත් එය යළිත් පණ ගැන්වීමට නොහැකි වුව ද මෙයට දශක දෙක තුනකට ඉහත යළිත් වරක් දියුණු විය .
එහෙත් විවෘත ආර්ථික ප්‍රතිපත්තිය නිසා යළි නොනැගිටින ලෙස උක් වගාව කෙළවර විය .
ඔබ්සර්වර් කර්තෘ විශ්‍රාම ගනී .
නාගොඩ ප්‍රදේශයේ එවකට ඉදිවූ විශාල ගොඩනැගිලි අතර නාගොඩ වලව්ව සහ මුදලිඳුගේ තවත් පුතුයෙකු වූ ධර්මදාස අමරසිරි ජයසිංහ පදිංචිව සිටි ගොඩේවත්ත වලව්ව ද විය .
මෙම වලව් ඉදිකිරීමේ දී බිත්ති බැඳීමට අවශ්‍ය බදාම මිශ්‍ර කිරීම සඳහා උක් පැණි යොදා ගත් බැව් කියනු ලැබේ .
මැටි , හුණු වැනි ද්‍රව්‍ය උක් පැණියෙන් මිශ්‍ර කොට පිළියෙල කරන ලද බදාම වර්ගයකින් බඳින ලද බිත්ති වර්තමානයෙහි වැලි , ගල් , සිමෙන්ති මිශ්‍රකොට සකස් කරනු ලබන කොන්ක්‍රීට් තරම් ම ශක්තිමත් විය .
ගාල්ලේ ලන්දේසි කොටුව ඉදිකිරීමේ දී ද මෙයට සමාන බදාමක් යොදාගත් බැව් ගම්මු ප්‍රකාශ කරති .
දොන් එලියස් අමරසිරි ජයසිංහ මුදලිඳු යටත් විජිත යුගයේ දී ලංකාවට විශාල කීර්තියක් අත්කර දුන්නේ ය .
එමෙන් ම ගිං ගඟබඩ විසූ ජනතාව ගේ ජීවන රටාවෙහි නව නැම්මක් ඇති කිරීමට ද ඔහු උත්සාහ කළේ ය .
තම ජීවිතයෙහි අවසාන භාගයේ දී ඔහු තමා ගේ පුත්‍රයෙකු වූ ධර්මදාස අමරසිරි ජයසිංහ පදිංචිව සිටි ගොඩේවත්ත වලව්වේ පදිංචියට ගොස් එහි දී අභාවප්‍රාප්ත විය .
ඔහුගේ භෂ්මාවශේෂ තැන්පත් කරන ලද සොහොන් ගැබ නාගොඩ පොලිසිය පිහිටි භුමියෙහි දක්නට ඇත .
මුදලිඳු ජයසිංහ මෙරට කර්මාන්ත ඉතිහාසයෙහි සඳහන් විය යුතු පුද්ගලයෙකි .
මෙහිලා විශේෂයෙන්ම සඳහන් කළ යුතු වැදගත් කරුණ වනුයේ යටත්විජිත යුගයෙහි විදේශ තාන්න මාන්න ලැබූ බොහෝ අය කළ පරිදි සිය ආගම වෙනස් කොට අන්‍යාගමක් වැළඳ ගැනීමෙන් හෝ මව් රටට ද්‍රෝහි වන අයුරු කටයුතු කිරීමෙන් හෝ මුළුමනින්ම වැලකුණු මුදලිඳු දොන් එලියස් අමරසිරි ජයසිංහ තාමත් සීනි මුදියන්සේ යටත් විජිතවාදී පාලකයන්ගෙන් සියලු තාන්නමාන්න හා කීර්ති ප්‍රශංසා ලැබුවේ රාජ්‍ය ගෞරවය සඳහා ද පොදුජන සේවය සඳහා ද ඇප කැපවීමෙන් කටයුතු කිරීමෙන් පමණක් වීම ය .
මෙහි සඳහන් ඇතැම් තොරතුරු ලබා ගැනීම සඳහා උපකාරී වූ මුදලිඳු ජයසිංහගේ මී මුනුබුරකු වන නීතිඥ ශාන්තිලාල් ජයසිංහ මහානාම සහ මී මිනිබිරියක වන සුජාතා ජයසිංහ මෙනෙවියට ද කෘතඥතාවය පිරිනැමේ .
1 . මුදලිඳු දොන් එලියස් අමරසිරි ජයසිංහ - සීනි මුදියන්සේ .
2 . නාගොඩ වලව්වේ පෝටිපෝව .
3 . සීනි මුදියන්සේ අවසන් කාලයේ විසූ ගොඩේවත්ත වලව්ව .
4 . නාගොඩ වලව්ව .
පියදාස වික්‍රම සෙනෙවිරත්න ඡායාරූප - ගාමිණී රත්නවීර බුදු සුවඳ විහිදී ගිය දෙමළ දේශය ශාස්ත්‍රපති දෙමළ පණ්ඩිත් මඩුළුගිරියේ විජේරත්න ගෞතම මුණින්ද්‍රයාණන් වහන්සේ මේ ලෝකයේ පහළ වූ ශ්‍රේෂ්ඨතම මිනිසා ය යැයි කිවහොත් එය අතිශයෝක්තියක් නොවේ .
මන්ද මිනිසා ගේ සංසාර ගමන නිමා කරන විමුක්ති මාර්ගය අවබෝධ කර ගනිමින් ලොවට හෙළි කළේ එතුමා නිසා ය .
එවන් උත්තරීතර මනුෂ්‍යයකු වූ උන්වහන්සේ අපගේය , අපගේය කියා කිසිදු මිනිසෙකුට අයිතිකර ගැනීමට නොහැකි ය .
මෙම ලිපිය මගින් අවධාරණය කිරීමට යන්නේ බුදු දහමේ චිරස්ථිතියට සේවාවක් කළ දමිළයන් ගැන පැහැදිලි කිරීමටයි .
ක්‍රි . පූර්ව 500 සිට ක්‍රි . ව . 1200 දක්වා අවුරුදු 1800 ක් පමණ කාල පරාසයක් තුළ බුදු දහම දමිළ ජනතාව ගේ වැදගත් දහමක් ලෙස දැකිය හැකි ය .
විවිධ මූලාශ්‍ර වලින් මෙය ඔප්පු වේ .
ඉතිහාස ග්‍රන්ථ පුරාවිදු කැණීම් , විවිධ සාහිත්‍ය මූලාශ්‍ර හින්දු ජෛන ග්‍රන්ථ ඒ බව කියා පායි .
ඒ ආකාරයෙන් ම කාංචිපුරයේත් , කාවේරි පටුනේත් , කෝට්ටේගම් පුරයේත් , මඩුරෛහිදීත් කන්දරෝඩෛ , මන්තෙයහිදීත් , යන ප්‍රදේශවල හින්දු කෝවිල් වර්තමානයේ දක්නට ලැබුණත් මෙම හින්දු කෝවිල් සියල්ලට ම පෙර එහි පැවතුණේ බෞද්ධ සිද්ධස්ථාන බව කරුණු හෙළිවී ඇත .
' මනිමේකලෛ ( මනිමේකලාව ) කුණ්ඩලකේෂී , උදයකාන් දෛ , වීරසෝලියම් සිද්ධාන්ත තොකෛ , තිරුප්පදිකම් , යන ග්‍රන්ථ නිර්මාණය කරන ලද්දේ දෙමළ බෞද්ධ වියතුන් විසිනි .
දමිළ දේශයේ බෞද්ධ වියතුන් පාලි භාෂාව ඉගෙන ගනිමින් විසුද්ධිමාර්ගය මදුරද විලාශනිය , විනය විනිසය , උත්තර විනිෂ්‍යය , රූපාරූප විපාකය , දන්ත ධාතු බෝධි වංශය , අභිධම්මවාදමේ , අභිමාර්ත සංගීරකය යන බෞද්ධ සාහිත්‍ය හා ධර්ම කෘති නිර්මාණය කළහ .
ක්‍රි . පූර්ව 500 දී පමණ දකුණු ඉන්දියාවේ පාණ්ඩ්‍ය රජවරු විසින් ලෙණ කාසි භාවිතයට ගත්හ .
මේ පිළිබඳව පර්යේෂණයක් සිදු කරන මිෂනාරි සභාවේ වේදර් ලුතිරියර් කාසිවල පුරාණය නමැති කෘතියේ මතු කියවූ තොරතුරු අපට ලබා දෙයි .
ක්‍රි . පූ . 500 දී පමණ පාණ්ඩ්‍ය වරුන් විසින් කාසි භාවිතයට ගත් බවත් ඒ කාලයේ රාජ්‍ය ලාංඡනය ලෙස ( Battle axe ) යුද පොරව එම කාසිවල කොටා ඇති බවත් ඔහු සඳහන් කරයි .
මෙම යුද ආයුධය වෙනුවට පසු කළෙක කාසිවල ලාංඡනය වෙනස් කර ඇත .
මෙම යුද පොරව වෙනුවට ඇතෙකුගේ ලාංඡනය යොදා ගැනීමට හේතු වූයේ පාණ්ඩ්‍ය රජවරුන් බුදු දහම වැළඳ ගැනීමට හේතුවූ බව ලෝවන්දාල් ගේ අදහසය .
මෙම අදහස උද්දීපනය කරමින් ඔහු කියා සිටින්නේ සිද්ධාර්ථ තවුසා මහාමායා දේවියගේ කුසෙහි පිළිබඳ ගැනීම සිහිනයෙන් පෙන්වා දුන්නේ සුදු ඇත් පැටවකු දේවිය ගේ කුසට ඇතුළුවීම යන්න වශයෙනි .
මෙම අවස්ථාව සනිටුහන් කිරීම උදෙසා ඇත් ලාංඡනය කාසිවලට යොදාගත් බව ඔහු ගේ අදහස ය .
එමෙන් ම ශ්‍රී ලංකාවේ තැනින් තැන මතු වූ කැණීම්වල දී හමු වූ කාසිවල ධර්මචක්‍ර තිබීමත් ඒවා පාණ්ඩ්‍ය ආභාසය ගත් ඒවා බවත් බ්‍රිතාන්‍ය පුරාවිද්‍යාඥයකු වන කොඩ්රිමෙන් කියයි .
මෙම ධර්මචක්‍ර කාසි තිරුනල්වේලි ප්‍රදේශයේදී ද කෝට්කෛ ප්‍රදේශයේදී ද හමුවී ඇත .
ශ්‍රී ලංකාවේ දී මාන්තෛ කන්දරෝඩෛ , වල්ලිපුරම් , අනුරාධපුර යන ප්‍රදේශවලින් හමුවී ඇත .
ක්‍රි . වර්ෂෂ 25 දී පාණ්ඩ්‍යවරුන් මධුරෛ ( මධුරාව ) වෙතට සේනාවක් යවා එහි රජ කරමින් සිටි ප්‍රාදේශීය රජකු වන ' අකුදි ' රජව පළවා හැර අලුත් රාජ්‍යයක් ගොඩ නැඟුවේ ය .
මෙතැන් සිට සියවස් ගණනක් පාණ්ඩ්‍ය රජවරු කෝට්කෛවලත් , මධුරාවලත් රාජ්‍ය විචාළෝ ය .
මීට පෙර කෝට්කෛවල ' කූඩල් ' නමැති නගරය මහ මුහුදත් සමග එකට සම්බන්ධ වී තිබූ බැවින් එය සිහි කරනු වස් ' මධුරෛ ' යන නම පාණ්ඩ්‍යවරන් විසින් වෙනස් කරන ලදී .
' කූඩල් ' නමැති නගරය යටත් කරගත් පාණ්ඩ්‍ය රජු ගේ නම ' ඔල්ලියුර් ' දුන් බුද්ධ පාණ්ඩ්‍ය යනුවෙන් වෙනස් කරිණි .
බුද්ධ ධර්මය වැළඳ ගෙන සිටි මෙම ඔල්ලියුර් බුද්ධ පාණ්ඩ්‍ය රජ මධුරෛ පාණ්ඩ්‍ය වංශයේ රාජ්‍ය ලාංඡනය හැටියට මත්ස්‍යයෙකුගේ ලාංඡනයක් හඳුන්වා දුන්නේ ය .
ඇතා මෙන් ම මත්ෂ්‍යා ද බොදු ලාංඡනයක් යැයි ලෝවන්දර්ගේ අදහස ය .
අගනානූරු , පුරනානුරු නමැති සංගකාලයේ සාහිත්‍ය කෘතිවල වත්මන් ප්‍රකාශනවල ' ඔල්ලියුර් ' ලබාදුන් බුද්ධ පාණ්ඩ්‍ය ගේ නම හැටියට පුදප්පාණ්ඩ්‍ය නමින් ප්‍රකාශකවරුන් විසින් විකෘති කොට ඇත .
තිරාවිඩ නොහොත් ද්‍රවිඩ ලාංඡන ලෙස සැලකෙන මධුරාවේ ධජය වන මත්සයකුගේ ලාංඡනය සහිත ධජය බුදු දහමේ ලාංඡනය යැයි කියන විට පාණ්ඩ්‍ය සංස්කෘතියේ බොදු ලක්ෂණ තිබීම තුළින් පැහැදිලි වන්නේ එකල පාණ්ඩ්‍ය රජවරුන් බුදු දහම වැළඳගෙන සිටින බව සනාථ කිරීමයි .
මේ ආකාරයෙන් ම චෝල රජවරුන් බුදු දහම වැළඳ ගෙන සිටි බවට සාක්ෂ්‍ය හමුවේ .
චෝල රජවරුන් ගේ බලකොටු වන කාංචිය , කාවේරි පටුන යන නගරවල ඉතා දියුණු ලෙස බුදු දහම පැතිරී ගිය බව මනිමේකලෛ කෘතිය සාක්ෂි දරයි .
' කලර් කිල්ලී ' ඉලංකිල්ලී යන චෝල රජවරුන් බුදු දහම වැළඳගත්තා පමණණක් නොව බුදු දහම වෙනුවෙන් කාංචි නගරයේ චෛත්‍යයක් ඉදිකර ඇති බවට සාධක ලැබී ඇත .
කාංචි මහා නගරයේ බෞද්ධ භික්ෂූන් වහන්සේලා විසින් ආරම්භ කරන ලද පාඨශාලාවල මනිමේකලෛ කෘතිය මගින් බුදුදහම ඉගැන්වීමට සලස්වන ලදී .
එහිදී ප්‍රධාන තැනක් ගෙන කටයුතු කරන ලද්දේ ' නාගර්පුන ' හාමුදුරුවන් වහන්සේ බව ඉතිහාසඥයන්ගේ මතයයි .
ක්‍රි . වර්ෂ 300ටත් 500ටත් අතර කාල වකවානුවේදී ' කලප්පීරේ ' යන රාජ්‍ය වංශය පාණ්ඩ්‍ය රාජ්‍යයේත් චෝල රාජ්‍යයේත් , රාජ්‍ය විචාළෝ ය .
මෙම කලප්පිරේ , රජවරුන් බුදු දහමට ලැදිව කටයුතු කළ බැවින් ද පසුකාලීනව දමිළ දේශයේ ශිවාගම නැවතත් හිස එසෙව්වත් කලප්පිරේ කාලයේ දී දමිළ බෞද්ධ සාහිත්‍යයක් නිර්මාණය වන්නට පටන් ගත්තේ ය .
එහෙත් එම යුගය අඳුරු යුගයක් බවට පෙනී යන සේ භාෂාව දිදුලනු ලැබුව ද ආගම් භේද තිබූ බැවින් ය .
විනය විනිෂ්‍ය නමැති පාලි ග්‍රන්ථය ලියූ දෙමළ භික්ෂූන් වහන්සේ නමක් වන බුද්ධදත්ත හිමි අච්චුද විකන්දන් නමැති කලප්පිරේ රජු චෝල දේශය රාජ්‍ය විචාරන සමයේ දී මෙම කෘතිය ලිවීමට උදව් උපකාර කළ බව ඉතිහාසය සාක්ෂි දරයි .
දමිළ දේශයේ බුදු දහම හිස ඔසවාලූ තවත් ප්‍රදේශයක් වශයෙන් නාගපට්ටනම් හැඳින්විය හැකි ය .
බොහෝ විහාරස්ථාන තිබූ මෙම ප්‍රදේශයේ සුප්‍රසිද්ධ සිද්ධස්ථානයක් වූ චූඩාමානි විහාරය යයි විහාරයක් ඉදි කර තිබූ බව ඉන්දීය ඉතිහාස කෘති පෙන්වා දෙයි .
මෙම විහාරයට රාජ රාජ පෙරුම්පුල්ලි යන නාමය ද එදා භාවිත විය .
ක්‍රි . ව . 915 සිට 1014 තෙක් රාජ්‍ය විචාළ සුමාත්‍රාවේ ශ්‍රී විජය වංශයට අයත් රජකු වන ශ්‍රී ධාර විජයතුංග වර්මන් නමැති රජු ගේ ඉල්ලීම පරිදි නාග පටුනේ ඉතා දීර්ඝකාලයක සිට පාලුවට ගොස් නටබුන් වී ගිය මෙම විහාරය නැවත වරක් ප්‍රතිසංස්කරණය කිරීමටත් එය තවත් දියුණු කොට විශාල කිරීමටත් රාජ රාජ සෝලන් ( සෝල රජු ) ක්‍රියා කළේ ය .
මෙම විහාරය ශ්‍රී මාර වියතුංගගේ පියා වන චූඩාමනි වර්මන් රජුගේ නමින් ඉදිකරන ලද්දක් බැවින් මෙම විහාරය ශ්‍රීයෛලේන්ද්‍ර චූඩාමනි විහාරය නමින් ද හැඳින්විණ .
තවද ආනෛ මංගලම් නමැති ගම්වරයක් මෙම විහාරයට රාජ රාජ සෝලන් රජතුමා විසින් පූජා කැරුණු බව මෙම විහාරය පිළිබඳ මෙතුමා විසින්ම ලියන ලද තඹ සන්නසක දැක්වේ .
මෙම තඹ සන්නස වර්තමාන යේ ලෙයිඩන් නගරයේ පුරාවිද්‍යා කෞතුකාගාරයේ ඇති බැවින් එය ලෙසටන් තඹ සන්නස නමින් හැඳින්වේ .
ලෙයිඩන් තඹ සන්නසට අනුව මෙම විහාරය ශ්‍රී විජයතුංග රජතුමා ප්‍රතිසංස්කරණය කළ බවද , ද්‍රවිඩ ආකෘතියකට අනුව එය මහල් තුනකින් සමන්විතවූ කූටාගාර ශාලාවලින් යුක්තවූ බව ද දැක්වේ .
වර්ෂ ගණනාවක් තිස්සේ බෞද්ධයන් විසිනුත් හින්දුන් විසිනුත් ආරක්ෂා කරගෙන සිටියත් 1867 දී ප්‍රංශ ආක්‍රමණවල දී මෙය පොළවට ම සමතලා කළ බව දකුණු ඉන්දීය ඉතිහාසය කියයි .
වර්තමානයේ දී කාවේර්පට්ටනම් , නාගපට්ටනම් යන වරාය සහිත නගරවල දී සිදු කරන ලද පුරාවිද්‍යා කැණීම්වල දී බෞද්ධ විහාරස්ථානවල නටබුන් සහ ග්‍රන්ථ සොයා ගැනීමට හැකි විය .
කාවේරි පටුනේ ක්‍රි . පූර්ව 3 වන සියවසේ දී බුදුපියාණන් වහන්සේ ගේ පිළිරුවක් ක්‍රි . පූර්ව පළමුවන සියවසේ දී ලියවුණ තඹ සන්නසක් ද සොයා ගැනීමට හැකිවී ඇත .
මිහිඳු මහ රහතන් වහන්සේ ලංකාවට වැඩීමට පෙර කාවේරි පදුනට වැඩම කළ බව දකුණු ඉන්දියානු ජනප්‍රවාද වලින් හෙළි වේ .
උන්වහන්සේ එහි වැඩ සිය කාලය තුළ දී විහාරස්ථාන හතක් කරවූ බව මනිමේකලෛ සිලප්පදිකාරම් යන ග්‍රන්ථ පෙන්වා දෙන අතර එයිනුත් ඉතා වැදගත් ස්ථානයක් ගත් විහාරයක් හැටියට සඳහන් වන්නේ ඉන්දු විහාරයයි .
ක්‍රි . වර්ෂ දෙවැනි සියවසේ දී මෙම විහාරස්ථානයේ ප්‍රධානියා ලෙස කටයුතු කර ඇත්තේ ' අරවන අඩිහල් ' නමැති හිමිනමකි .
' කාවේරිප්පුම්පටුනේ ' නගරයට පේන තෙක් මානයේ පිහිටා තිබූ උපවනය නැමැති උද්‍යායනක් ගැන සිලප්පදිකාරම් කෘතියේ සඳහන් වේ .
මෙම උද්‍යානය මධ්‍යයේ ' පළිඟුවලින් ' නිර්මාණය කරන ලද විහාරයක් තිබූ බවට පෙරකී කෘතිය සඳහන් කරයි .
මෙම විහාරයේ ' ශ්‍රී පතුල් ගල් ' සහිත ජීවිකාවක් තිබුණ බව සඳහන් වේ .
කාවේරියපටුනේ සිටි සියලුම බෞද්ධයින් මෙම විහාරයට වන්දනා කිරීමට පැමිණි බව වැඩිදුරටත් මෙම කෘතිය සඳහන් කරයි .
පිළිම වන්දනය ආරම්භ කරන ලද්දේ ක්‍රි . පූර්ව තුන්වන සියවසේ සිටය .
එනම් ඊට පෙර පිළිම වන්දනාව සිදු නොවූ අතර ඒ වෙනුවට සිරිපතුල් ගල් , ධර්ම චක්‍ර වැනි සංස්කෘත වලට වන්දනමාන කළ බව ඉතිහාසය සාක්ෂි දරයි .
කාවේරිපුම්පටුනේ තිබූ විහාර අතර ඉතා වැදගත් ස්ථානයක් ලෙස සැලකෙන්නේ ' සක්කරවාලක් කෝට්ටම් ය .
මෙම ස්ථාන යේ ' සහම්පති ' නමැති දෙවියකු අධිගෘහත වී ඇති බව එහි බෞද්ධයින්ගේ විශ්වාසය විය .
තවද මෙම විහාරස්ථානයේ කුළුණක කාත්තිරික්පාවෛ නමැති දේවරූපයක් අඹා තිබූ බවත් එහි බුදු පියාණන් වහන්සේ ගේ හිටි පිළිමයක ස්වරූපයේ පිළිමයක් කෝට්ටේ ඇතුළත සිටවා තිබූ බවට මනිමේකලෛ කෘතියෙන් හෙළිදරව්වේ .
කාවේරිප්පුච්පට්ටනම් නමැති ස්ථානය අසල තවත් ස්ථානයක් ගැන මනිමේකලෛ කෘතියෙන් කියැවේ .
එය ' බෝධි මංගල ' යනුවෙන් හැඳින්වේ .
මෙම ස්ථානය පෙරියපුරාණම් කෘතිය සඳහන් කරන්නේ බෝධි මාරංග බෞද්ධ විහාරය යනුවෙනි .
මෙම බෝධි මංගල විහාරයේ දී තිරුඟුණසම්බන්දර් නමැති පඬිවරයා බෞද්ධයින් සමඟ විවාද පැවැත්වූ බව පෙරකී කෘතිය වැඩිදුරටත් අවධානය කරයි .
කුම්බකෝනම් නමැති ස්ථානයේ නාගේස්වරු ස්වාමි තරුමංජන වීදියේ පිහිටා ඇති විනායගර් දේවස්ථානයේ ' බගවර්ෂි ' යන නමින් බුදු රජාණන්වහන්සේගේ පිළිරුවක් ඇත .
මෙසේ තනවා ඇති පිළිරුව හැඳින්වීමට බගවන් විනායගන් නැමැති නම්වලින් බුදුපියාණන් මහත්සේ හැඳින්වීමට භාවිතා කළ බව නිගන්ටු ග්‍රන්ථවලින් හෙළිවන කරුණකි .
පසුකාලීනව විනායගර් නැමැති හින්දු දේවස්ථානය ඇති වීමට කුම්බකෝණ කෝවිල හොඳම උදාහරණයකි .
මිහිඳු මහ රහතන් වහන්සේ දමිළ දේශයේ වැඩ විසූ සමයේ උන්වහන්සේට ආමන්ත්‍රණය කරන ලද්දේ ' මහේන්ද්‍ර ' යන නාමයෙනි .
මදුරෛවල පිහිටි ' මහේන්ද්‍ර ' නැමැති විහාරස්ථානය් වෙයි .
එය මහේන්ද්‍ර කෙනකු විසින් සාදන ලද්දක් බවට සාධක ලැබී ඇත .
මධුරෛවල දැනුදු මේ බව සඳහන් වන සෙල්ලිපියක් දක්නට ලැබේ .
මෙම සෙල්ලිපිය ගැන අදහස් දක්වන ' නට්සිතර්කිළි ' නැමැති පඬිවරයා මෙසේ අදහසක් ප්‍රකාශ කරයි .
" දුටු දුටුවන් වශී කරවන විහාරයක් වෙතොත් එය මහේන්ද්‍ර විහාරයයි .
දමිළ දේශයේ බුදු දහම මුල් බැසගත් නගරයක් හැටියට ප්‍රධාන ස්ථානයක් ගන්නේ ' කාංචියයි .
' ගෞතම මුණිද්‍රයාණන් වහන්සේගේ කාලයේ සිටම මෙම ප්‍රදේශයේ බුදු දහම පැතිරී තිබූ අතර එහි වැසියන් බුදු දහම අනුගමනය කළ බවට ඉතිහාසය කියයි .
දමිළ දේශයට බුදු රජාණන්වහන්සේගේ වැඩම කරවීම සිදු වූ එකම නගරය කාංචියම ලෙස සැලකේ .
මන්ද එහි සිටි තීර්තකයින් ගේ දහම අභිභවා යන බුදු දහමට හැකි වූ බව පෙනේ .
මෙහි ප්‍රදේශවාසීන් බුදුදහම පතුරුවාලීමට බොහෝ සේ වැඩ කළ බව ජනප්‍රවාදවලින් හෙළිවේ .
මේ බව හියුංසියාං වාර්තාවල ද දැක් වේ .
කාංචිපුරයේ සියයකටත් අධික බෞද්ධ පිරිවෙනේ , එකල පැවැතිණි .
මෙම පිරිවෙනේ ආගමික අධිරාජ්‍යයාගේ කාලයේ සිට ම පැවැති බැවින් එම කාලයේ දී ම , විදේශීය භික්ෂූන් වහන්සේලා තුන්සියයකට අධික සංඛ්‍යාවක් අධ්‍යාපනය සිදු කළ බව හියුංසියාන් වාර්තා වල සඳහන් වේ .
කාංචි නගරයේ ක්‍රි . ව . 1500 තෙක් බුදු දහම තිබූ වට සාධක ලැබේ .
මෙම යුගයේ දී බෞද්ධ විහාරස්ථාන බොහෝමයක් තිබූ බැවින් බෞද්ධයින් ෂශාල සංඛ්‍යාවක් වාසය කළ බව ඉතිහාස සඳහන් කරයි .
ක්‍රි . ව . 1800 දී ජාවා ප්‍රදේශයේ සිට පැමිණි දේශ සංචාරකයෙක් කාංචියේ බෞද්ධ අධ්‍යාපන ආයතන 14 ක් තිබූ බවත් බෞද්ධ විහාරස්ථාන විශාල සංඛ්‍යාවක් තිබූ බවත් බෞද්ධයින් විශාල සංඛ්‍යාවක් විසූ බවත් වාර්තා කර ඇත .
මෙම කාල වකවානුවේ දී පවා දේශ සංචාරකයා ගේ තොරුතුරුවලට අනුව කාංචියේ බෞද්ධ අධ්‍යාපන ආයතන දාහතරේ බුදු දහමත් , වෛශ්ණ දහමත් ඉගැන්වූ බව හෙළිදරව්වේ .
වර්තමානයේ කාංචියේ ප්‍රසිද්ධ කෝවිලක් වන කාංචි කාමාච්චියමාල් කෝවිල අතීතයේ එහි තිබුණු ' තාරාදේවි ' බෞද්ධ විහාරස්ථානය වේ .
මෙම ස්ථානයේ පුරාවිද්‍යා කැණීමක දී හමු වූ අඩි 6 ක් උසැති හිටි පිළිම වහන්සේ වර්තමානයේ චෙන්නෙයි කෞතුකාගාරයේ දී දැක ගත හැක .
කාමාච්චි අම්මාල් වැව් ඉවුරේ බුදු පිළිම වහන්සේලා බොහෝමයක් දහඅටවන සියවසේ දී ඉවත් කළ බව ' සීනි වෙංගඩසාමි ' නමැති පඬිවරයා සඳහන් කරයි .
කාමාච්චි අම්මාල් කෝවිල අසල වත්තක බුදුන්වහන්සේ ගේ පිළිමයක් තිබී හමුවූ බව 1940 දී සීනි වෙංගඩසාමි පඬිවරයා කියයි .
නමුත් අද එම පිළිමය එහි තිබේද යන්න යන්න සැක සහිත ය .
වර්තමානයේ කාංචි පුරයේ ' කචිසීස්වරේ ' නමැති කෝවිල අතීතයේ බෞද්ධ විහාරස්ථානයක් බවට සාධක හමුවී තිබේ .
කෝවිලේ ඉදිරිපස පෙදෙසෙහි දොරටුවේ කණුවල බුද්ධ මූර්ති කැටයම් දක්නට ලැබේ .
සමහර මූර්ති කැටයම් විනාශ වී තිබෙන බැවින් අතීත මං සලකුණු බැලූ බැල්මටම සොයා ගැනීමට නොහැකි ය .
එහෙත් ඉතා ඕනෑකමින් පරී්කෂා කරන කෙනකුට ඒවා බෞද්ධ මූර්තියයි හඳුනාගත හැකි ය .
මෙම කෝවිල ඇතුළත බුද්ධ චරිතය විවිධ අවස්ථා සඳහන් වන මූර්ති දක්නට ලැබේ .
කාංචිවල තවත් දේවස්ථානයක් වන ' ස්කාම්බරේෂ්වරාර් ' කෝවිල ද වර්තමානයේ ක්‍රිෂ්ණ කෝවිලක් ලෙස පෙනුණත් එය අතීතයේ දී බෞද්ධ විහාරස්ථානයකි .
ඒ බව සනාථ වන්නේ කෝවිල මධ්‍යයේ පිහිටි බිත්තියේ බුද්ධ චරිතය ද ශාසන ඉතිහාසයද , සඳහන් වන කරුණු දක්නට ලැබීම තුළිනි .
මෙයින් වැදගත් වන්නේ බුදු පියාණන් වහන්සේ ගේ පරිනිර්වාණය දක්නට ලැබෙන ආකාරයෙන් ඉදිකර ඇති මූර්තිය යි .
එය ක්‍රි . ව . 1509 දී විජය නගරයේ රජුවන ක්‍රිෂ්ණ දේවනාරායන ප්‍රතිසංස්කරණය කළ අතර මෙම පිළිම වහන්සේට කිසිදු හානියක් සිදු කොට නැත .
මෙයින් පෙනීයන්නේ දමිළ දේශය පුරා ම දමිළයන්ම වෙහෙර විහාර රාශියක් කරවූ බවයි .
දෙමළ බෞද්ධ සංස්කෘතියක ලක්ෂණ දකුණු ඉන්දියන් මධුරෛ කංචි යන නගරවල අදටත් දක්නට ලැබේ .
මෙයින් සනාථ වන්නේ බුදු පියාණන් වහන්සේ සකල මනුෂ්‍ය වර්ගයා ගේ ම විමුක්තිය උදෙසා කළ උදාර කාර්යය නොවේ ද? උඩරට අපදාන අලුත් බංඩාර දෙවිඳු නමින් අද ද පිදුම් ලබන කිවුලේගෙදර මොහොට්ටාල ඌව වෙල්ලස්සේ වියළුව ප්‍රදේශයේ ඉපැරැණි ප්‍රභූ පවුලකින් පැවත ආ කිවුලේගෙදර මොහොට්ටාල උගත් , බුද්ධිමත් , ප්‍රඥාවන්තයෙකු බව ඉංග්‍රීසීහු පවා පිළිගත්හ .
සිංහල පාලි හා සංස්කෘත භාෂා පිළිබඳ මනා අවබෝධයකින් යුතුව ඔහු ලේඛන කලාවට හා කවියට ද ශූරයෙක් විය .
හෙතෙම උඩරට රාජකීය කවි මඩු වලට නැතිවම බැරි අයෙක් වූයේය .
සටනේ දී කිවුලේගෙදර මොහොට්ටාල දුන්නෙන් , කඩුවෙන් හා තුවක්කුවෙන් ද කිසිවකුට නොදෙවැනි විය .
1815 මාර්තු මස 02 වැන දින ඉංග්‍රීසීන් හා අත්සන් කළ උඩරට ගිවිසුමේ වගන්තීන් එකින් එක පාලක ඉංග්‍රීසීන් වෙතින් උල්ලංඝනය වෙද්දී , උඩරට ගම්මානවල බෞද්ධ භික්ෂූන් වහන්සේ , ප්‍රභූන් හා ජනතාව ද අතර ඉංග්‍රීසි පාලනයට එරෙහි විරෝධතා වර්ධනය වන්නට විය .
උඩරට මහ කරැල්ලේ පළමු වෙඩිමුරය ලෙස 1816 කුමන්ත්‍රණය සැලකිය හැකිය .
මල්වතු මහා විහාරවාසි ඉහගම රතනපාල හිමි විසින් පෙරමුණ ගන්නා ලද , ඉංග්‍රීසි විරෝධී මෙම කුමන්තුණයේ ප්‍රධාන පුද්ගලයන් අතර කිවුලේගෙදර මොහොට්ටාල ද විය .
සබරගමුවේ එක්නැලිගොඩ දිසාව විසින් මහනුවර සිටි ඉංග්‍රීසි ඒජන්ත වෙත මෙම කුමන්ත්‍රණය හෙළි කරන ලදී .
දේශාභිමානී , ජාතිහිතෛෂි සිහලුන්ගේ නිජ බිමක් වූ ඌව වෙල්ලස්සේ කැළඹිලි ස්වභාවයක් ඉංග්‍රීසි පාලකයනට ද දැනෙන්නට විය .
බදුල්ල ප්‍රදේශයේ ඉංග්‍රීසි පාලකයන්ට පක්ෂපාතීව සිටි ගම්මැහැගෙ රාළ නමැත්තාගේ අභිරහස් මරණය සම්බන්ධයෙන් කිවුලේගෙදර මොහොට්ටාල සිරබාරයට ගන්නා ලදී .
මහනුවර ඉංග්‍රීසි උප ඒජන්තව සිටි ජෝන් ඩොයිල් , වෙල්ලස්සේ දිසාව වූ මිල්ලව නිලමෙ , වලපනේ දිසාව වූ දුල්ලෑවේ නිලමේ , කඩිගොමුවේ ලේකම් නිලමේ ආදීන්ගෙන් සමන්විත අධිකරණ මණ්ඩලයක් ඉදිරියේ 1816 ජූලි මස 17 වැනි දින මහනුවර දී මේ නඩුව විභාගයට ගැනුණි .
අධිකරණයේ කටයුතු දීර්ඝ කරමින් වියළුවේ හපත්ගමුවෙ මොහොට්ටාල වැනි ඌව - වෙල්ලස්සේ ඉංග්‍රීසි පාලන විරෝධී තවත් විමුක්තිකාමීන් ද මේ මගින් දඩයම් කිරීමට පාලක ඉංග්‍රීසීන් සැරසෙන බව දුටු කිවුලේගේදර තමා සිර කර සිටි මහනුවර සිරගෙයින් පලාගොස් වෙල්ලස්සේ කැරලිකරුවන්ට එක් වීය .
කරැල්ලේ පෙරමුණගත් කිවුලේගෙදර මොහොට්ටාලගේ උදාර නායකත්වය කැරලිකරුවන්ට නව ජීවයක් විය .
ඔහුගේ ඝෝෂක වාග් ශෛලය රණපිටියට ප්‍රබල උත්තේජකයක් විය .
රටත් , ජාතියත් සම්බුද්ධ ශාසනයත් පත්ව ඇති අභාග්‍ය සම්පන්න තත්ත්වයෙන් මුදවා ගැනීම උදෙසා සත් දිනක් පුරා රුහුණු කතරගම දේවාලයේ කඳ සුරිඳුන් අභියසදී කරනා ලද කන්නළව්වකින් ලබා ගත් දේව වරමකින් පසු ඌව වෙල්ලස්සේ කොක්කාගලට පැමිණි විල්බාවේ මහ තෙර ප්‍රධාන භික්ෂු පිරිසට කිවුලේගෙදර මොහොට්ටාල ප්‍රධාන පොල්ගහගෙදර රාළ ආදින් ද ඇතුළු ඌව - වෙල්ලස්සේ විශාල පිරිසක් ද එක් වූහ .
මෙහිදී විල්බාවෙ නා හිමියෝ සිවුරු හැර කිවුලේගෙදර මොහොට්ටාල විසින් පිරිනමන ලද රන්හුයෙන් නිම කරන ලද විචිත්‍ර වූත් , අගනා වූත් , වස්ත්‍ර හැඳ පැළඳ 'දොරේසාමි' නොහොත් 'ශ්‍රී රාජසිංහ' නමින් රාජාභිෂේක ලැබීය .
එහිදී කැප්පෙටිපොළ දිසාව මහ අධිකාරම් ලෙසත් , කිවුලේගෙදර මොහොට්ටාල වලපනේ දිසාව ලෙසත් නව රජු විසින් පත් කර ගන්නා ලදී .
එතෙක් වෙල්ලස්සේ ප්‍රධාන සිංහල පවුල් අතරේ තිබූ මඩිහේ මුහන්දිරම් තනතුර බදුල්ලේ ඉංග්‍රීසි උප ඒජන්ත විසින් හාජ්ජි මරික්කාර් නමැති මුස්ලිම් ජාතිකයෙකුට පවරා වර්ධනය වෙමින් පවත්නා කරැල්ල මැඬලීමට ඔහු බින්තැන්නට එවන ලදී .
හජ්ජි මරික්කාර් ගේ මෙම පත්වීම පිළිබඳව දැඩි ලෙස උරණ වූ වෙල්ලස්සේ කැරලිකරුවන් ගේ ප්‍රහාරයෙන් හජ්ජි මැරුම් කෑවේය .
මේ අතර ඔහු සොයා බින්තැන්නට පැමිණි ඉංග්‍රීසි හේවාපන්නයේ අණදෙන නිලධාරියා වූ බදුල්ලේ උප රේසිඩන් මේජර් සිල්වෙස්ටර් විල්සන් ඊතණවත්ත දේවාලයට නුදුරු විල්තෙරදී ගුවනේ පියඹා ආ හී සැරයකින් ළය සිදුරු වී මැරී වැටුණේය .
මෙම ඝාතනයන් සම්බන්ධයෙන් කිවුලේගෙදර මොහොට්ටාල වෙතට ඇඟිල්ල දිගු විය .
ඉංග්‍රීසීන් විශේෂ ආඥාවක් නිකුත් කරමින් කිවුලේගෙදර මොහොට්ටාල අල්ලා දෙන කෙනෙකුට කරකා පගෝදි පන්සියක් පිරිනමන බවට ප්‍රසිද්ධ කරන ලදී .
ලැව් ගින්නක් සේ ඇවිලී ගිය කරැල්ල ඌව වෙල්ලස්ස , වලපනේ වැනි පළාත්වල සිට මහනුවර ප්‍රත්‍යන්ත ප්‍රදේශ වූ දෙදුම්බර , දෙනුවර , හාරිස්පත්තුව හා මාතලේ වැනි පළාත්වලට ද ව්‍යාප්ත වන්නට විය .
උඩරට ප්‍රභූවරුන්ගෙන් වැඩි දෙනෙක් කරැල්ලේ ක්‍රියාකාරී වූහ .
ම්ලේච්ඡ ඉංග්‍රීසි යුද සේනා උඩරට ගම් , නියම්ගම් , වතුපිටි ගේදොර හරකාබාන ආදි සියලු දේපළ කොල්ලකමින් - ගිනිබත් කරමින් සැක කළ සියලු දෙනා නිමේශයකින් ඝාතනය කරමින් කැරලිකරුවන් හඹා යන්නට විය .
1818 නොවැම්බර් මස වන විට කරැල්ලේ නායකයින් බොහෝ දෙනෙක් තැනින් තැන ඉංග්‍රීසි සේවාවන්ට කොටුවී හෝ බාරවී හෝ මරණයට පත් වී හෝ සිටියහ .
ස්ථානෝචිත ප්‍රඥාවෙන් හා ඥාණාන්විත උපායෙන් ක්‍රියා කළ කිවුලේගෙදර මොහොට්ටාල බොහෝ අවස්ථාවල ඉංග්‍රීසි සේනාංකවලින් බේරි පලාගොස් ඇත .
උමා ඔය අසල වනයේ කඳවුරු බැඳ සිටි කිවුලේගෙදර හා පිරිස ඔවුන් වැටලීමට පැමිණ විශාල යුධ සේනාංකයෙන් බේරී පලාගොස් ඇත්තේ හාස්කමකිනි .
මේ වන විට බොහෝ පළාත්වල කරැල්ල මර්ධනය වී තිබුණි .
කරලි නායකයන් අතරින් අත්අඩංගුවට ගැනීමට ඉතුරුව සිටියේ කිවුලේගෙදර මොහොට්ටාල පමණි .
කිවුලේගෙදර සඳහා රජය විසින් පිරිනමා ඇති විශාල මුදලට ලොබ බැඳගත්තෝ රහසිගතව ක්‍රියාත්මකව සිටියහ .
බින්තැන්නේ වැදි ජනයා අතර ගැවසෙන අමුත්තකු පිළිබඳව ලද හෝඩුවාවක් අනුව ලුණු වෙළෙන්ඳන් ලෙස වෙස් වලාගෙන ගිය මුස්ලිම් ජාතිකයන් දෙදෙනෙකු විසින් මහ වනයේ හේනක් මැද රෝගීව ඉතා දුර්වලව සිටි කිවුලේගෙදර මොහොට්ටාල සොයා ගන්නා ලදුව බින්තැන්නේ දිසාව හා තවත් අයගේ සහාය ඇතිව බදුල්ලේ ඉංග්‍රීසි ඒජන්තවරයා වෙත බාරදෙන ලදී .
සිංහල විමුක්තිකාමීන්ගේ පරිහරණය සඳහා යුධ පෙරමුණට යැවූ අති විශාල වූ ආයුධ සම්භාරය පිළිබඳව ඉංග්‍රීසිහු මවිතයට පත් වූහ .
සිංහලේ කම්හල්වල නිදපවූ තුවක්කු හා අනිකුත් අවි ආයුධවල විශිෂ්ටත්වය ඔවුනට ඇදහිය නොහැකි විය .
සිංහල සටන්කාමීන්ගේ සංග්‍රාමෝපාය කෞශල්‍යයන් පිළිබඳව යම් අවබෝධයක් ලබා සිටි ඉංග්‍රීසිහු මේසා විශාල ආයුධ තොග සඟවා ඇති තැන් සම්බන්ධව කිවුලේගෙදර මොහොට්ටාල දන්නා බවට සැකකර ඔවුන්ට ලැබී ඇති තොරතුරු අනුව ඉංග්‍රීසීන්ගේ ම්ලේච්ඡ උපක්‍රම යොදමින් ප්‍රශ්න කළහ .
රෝගීව දුර්වලව සිටි කවුලේගෙදරයන් ගෙන් ඉංග්‍රීසීන්ට දැන ගත හැකි දෙයක් නොවීය .
1818 නොවැම්බර් මස 26 වැනි දින බදුල්ලේ යුද්ධාධිකරණය ඉදිරියට පැමිණ වූ කිවුලේගෙදර මොහොට්ටාල වෙත ඉංග්‍රීසීන්ගේ ඉතාමත් නිර්ලෝභී ත්‍යාගය වූ මරණ දඬුවම ඔහුට ද පිරිනමන ලදී .
උඩරට මහ කැරැල්ලේ ආරම්භයේ සිට අවසානය දක්වාම එක් සිත්ව දැයෙක - ජාතියෙක පරම පවිත්‍ර වූ ස්වාධීනත්වය හා සිංහල රාජ්‍යයක් නැවත ලක් දෙරණේ ප්‍රතිෂ්ඨාපනය කිරීම උදෙසා දිවි හිමියෙන් සටන් වැදුණු මේ අභීත සිංහලයා 1818 දෙසැම්බර් මස 18 වැනිදා බදුල්ලේ දී එල්ලා මරා දැමූ හෙයින් සිංහල දේශයට තවත් ජාති හිතෛෂියකු අහිමි විය .
ජාතියේත් , දේශයේත් නාමයෙන් සිය දිවි පුද කළ මෙම උදාර වීරවරයා ද මරණයෙන් පසු සිය මුතුන් මිත්තන් සේ දේවත්වයෙහි ලා පිදුම් ලැබුවේ පුංචි අලුත් බංඩාර දෙවියන් නමිනි .
ගොවිතැන් බතින් ජීවත් වන බින්තැන්නේ ජනතාවගේ රෝගාබාධයන් හා ගොවිතැන් කටයුතු වලදී සිදුවන උපද්‍රව වලදී පුංචි අලුත් බංඩාර දෙවිඳු නමින් ගසක අතු කැබැල්ලක් කඩා වෙන් කිරීමෙන් පවා සුවයක් - සහනයක් අත්වේය යනුවෙන් බින්තැන්නේ වැසියන් අතර භක්තිමත් විශ්වාසයක් අදද පවා ඇත .
හොඳ හිත මීකිරි අලෙවියෙන් පෙරමුණගත් හොඳ හිත මහත්තයා හම්බන්තොට දිස්ත්‍රික්කයේ තිස්සමහාරාම දෙබරවැව ගම්මානයේ ගොවි පවුලක උපන් මානවතිලක අධ්‍යාපනය නිමවා මුල් ම රැකියාව ලෙස තෝරා ගත්තේ ගුරු වෘත්තියයි .
අනතුරුව සමූපකාර අංශයේ සහකාර කළමනාකරුවකු වූ හෙතෙම එයට ද ආයුබෝවන් කියා තමන්ගේ ම කියා සිල්ලර කඩයක් ආරම්භ කළේ ය .
එතැනින් ව්‍යාපාර කිහිපයකට පිවිසි ඔහු තම ව්‍යාපාරය හොඳ හිත නමින් හැඳින්වූයේය .
1987 පැවැති නොසන්සුන්තාවය මත සිය ව්‍යාපාර සියල්ල අතහැර කොළඹ පැමිණි ඔහු ඇරැඹි මීකිරි ව්‍යාපාරය අද හොඳ හිත මීකිරි නමින් ඉහළ ජනප්‍රියත්වයක් ලබා ඇත .
සෞඛ්‍යාරක්ෂිතව රසායනික ද්‍රව්‍ය භාවිතයෙන් තොරව නිපදවා කොළඹට ගෙන එන හොඳ හිත මීකිරි පාරිභෝගිකයන් අතර විශ්වාසය දිනා ඇත .
කා අතරත් හොඳ හිත දිනා ගන්නා පරිදි හොඳ හිත මීකිරි ව්‍යාපාරය පවත්වාගෙන යන ඔහු සිය ව්‍යාපාරය වෙනත් ව්‍යාපාර කරා පුළුල් කරවීම ඔහුගේ අභිලාෂයයි .
එක්දහස් නවසිය පනස් ගණන් වන විට ද හම්බන්තොට දිස්ත්‍රික්කයේ තිස්සමහාරාම ප්‍රදේශයේ දෙබරවැව ගම්මානය ඉතාමත් නොදියුණු තත්ත්වයේ පැවතුණේ ය .
දෙබරවැව ප්‍රදේශයේ ප්‍රවාහන පහසුකම් ද ඉතා දුෂ්කර තත්ත්වයක විය .
මෙම ගම්මානයේ විසූ ජොන් සිල්වා වර්ෂහැන්නැදිගේ හෙවත් ජෝන් ගම්බාරේ අයියා හා සමරවීර පටබැදිගේ මිසිනෝනා යුවළට දරුවන් පස් දෙනකු වූහ .
මේ අතරින් දෙවැන්නා වූයේ 1952 වසරේ වෙසක් මස තිස් එක් වෙනිදා මෙලොව එළිය දුටු මානවතිලක වර්ෂහැන්දිගේ ය .
ජෝන් ගම්බාරේ අයියා ගොවිතැන් කටයුතු කළ අතර ඊට අමතරව හම්බන්තොට ලුණු ලේවායේ සිට මාතර ගාල්ල , කතරගම ආදී ප්‍රදේශ වලට ලුණු ප්‍රවාහනය කළේ ය .
ප්‍රවාහන පහසුකම් නොතිබුණු එකල ලුණු ප්‍රවාහනය කළේ කරත්ත වලිනි .
ජෝන් ගම්බාරේ අයියා සතුව කරත්ත දහයක් පමණ තිබිණි .
ගොවිතැන් කටයුතු කිරීමෙන් හා ලැබූ අනෙකුත් ආදායම්වලින් තම දරුවන්ගේ ජීවිත යහපත් කරවීම ජෝන් ගම්බාරේ අයියාගේ අරමුණ විය .
එවකට කොළඹ ප්‍රධාන සංඝනායක වශයෙන් වැඩ විසූ මාවනැල්ල ධම්මවිසුද්ධි ස්වාමින් වහන්සේ ජෝන් ගම්බාරේ අයියාගේ වැඩිමහල් සොයුරු විය .
මේ කාලය වන විට පහ වසර පංතිය දක්වා ගමේ පාසලේ උගත් මානවතිලක වැඩිදුර අධ්‍යාපනය සඳහා ධම්මවිසුද්ධි හාමුදුරුවන්ගේ ද අනුදැනුම ඇතිව දෙහිවල ප්‍රදේශයේ පාසලකට ඇතුළත් කළේ ය .
දෙහිවල තෑලිස් ශාලාවේ නතරව සිට වසර දෙකක් පමණ පාසල් ගිය මානවතිලක නායක හාමුදුරුවන් ගේ අපවත් වීමෙන් පසුව යළිත් ගමට ගියේ ය .
ඔහු ඉන්පසු දෙබරවැව සේනානායක විද්‍යාලයට ඇතුළත් ව අධ්‍යාපන කටයුතු කරගෙන ගියේය .
උනන්දුවෙන් හා උත්සාහයෙන් අධ්‍යාපන කටයුතු කරගෙන ගියේය .
උනන්දුවෙන් හා උත්සාහයෙන් අධ්‍යාපන කටයුතු මානවතිලක වානිජ අංශයෙන් ජ්‍යෙෂ්ඨ විභාගය සමත් විය .
විභාග ප්‍රතිඵල ලැබීමෙන් පසුව මානවතිලක ශිෂ්‍ය ගුරුපත්වීම් සඳහා ඉල්ලුම් පත්‍රයක් යොමු කළේය .
එකල ශිෂ්‍ය ගුරු වැටුප රුපියල් සියයක් විය .
ගුරු පත්වීම මානවතිලකගේ සුදුසුකම් අනුව ඔහුට ගුරු පත්වීම ලැබිණ .
එහෙත් මාස අටක් යනතුරු ඔහුගේ පත්වීමට අනුයුක්තව පාසලක් නම් නොකිරිනි .
මානවතිලකට රැකියාවක් කිරීමේ අවශ්‍යතාවය තිබිණි .
ඔහු තිස්සමහාරාම සමුපකාරයේ යකඩ අංශයේ සහකාර කළමනාකරු හැටියට 1976 දී පමණ පත්වීමක් ලැබුවේ ය .
එහෙත් එම රැකියාවට මාස තුනක් තරම් ආයුෂ නොතිබිණි .
මාසික වැඩුප රුපියල් 175 ක් වූ විට රැකියාව තුළ වැරැදි වැඩ කිරීමට තිබූ අකැමැත්ත හා සමුපකාර ක්ෂේත්‍රයේ අඩුපාඩු තම සිතුවිලි වලට නොගැළපුන නිසා ම මානවතිලක රැකියාවෙන් ඉවත් වූයේ ය .
කුඹුරු අක්කර පනස් පහක පමණ හිමිකරුවකු වූ මානවතිලක ගේ පියා බොහෝ කුඹුරු අඳ ක්‍රමයට ගොවිතැන් කිරීම සඳහා ලබා දී තිබූ අතර පියා වගා කළේ කුඹුරු අක්කර පහක් පමණ ය .
ඊට අමතරව මී ගව පට්ටියක් ද ඔහු සතු විය .
මේ කාලය වන විට ජෝන් ගම්බාරේ අයියාට තම කුඹුරු බාරදීමට කෙනෙකු නොවී ය .
සමුපකාර රැකියාවෙන් ඒ වන විටත් සමුගෙන සිටි මානවතිලක තම පියාගේ කුඹුරු බාරගෙන කටයුතු කිරීමට පටන් ගත්තේ ය .
මේ කාලය වනවිට ඔහුගේ වැඩිමල් සොයුරු වූ ගුණදාස බයිසිකල් අලුත්වැඩියා කිරීමේ වැඩපළක් පවත්වාගෙන ගියේ ය .
ප්‍රමාණවත් ජල පහසුකම් නොමැති වීම නිසා ගොවිතැන් එතරම් සාර්ථක නොවී ය .
කුඹුරු වැඩ සඳහා මුදල් මදි වූ විට ඔහු පොල් ඉඩම බදු දී මුදල් ලබා ගත්තේ ය .
එම මුදල් ද කුඹුරු වැඩ සඳහා යෙදවූවක් එයින් ලාභයක් ලැබීමට නොහැකි විය .
මේ නිසා කන්න හතරකට පසුව ඔහු කුඹුරු වගා කිරීම ද අත්හැර දැමුවේ ය .
මානවතිලක නැවතත් අලුත් යමක් කිරීමේ අරමුණින් පසු වූයේ ය .
ඔහුට වෙළෙද සලක් ආරම්භ කිරීමේ අදහස ඇති විය .
එහෙත් ඒ සඳහා මුදලක් ඔහු අත නොවී ය .
වත්තේ තිබූ කොස් ගස් දෙකක් කපා විකුණා ඔහු රුපියල් සියයක් මුදලක් සොයා ගත්තේ ය .
නිවෙස ඉදිරිපස වරිච්චි බිත්ති ගසා පොල් අතු සෙවිලි කළ පුංචි කඩ කාමරයක ඔහු වෙළෙඳාමක් පටන් ගත්තේ ය .
සබන් පෙට්ටි ඒ වර්ෂයේ 1977 ඉතා සුළුවෙන් ආරම්භ කළ කඩයේ මුල්ම කාලයේ රෙදි සෝදන සබන් කැට හයක් හා සුවඳ සබන් කැට දොළහක් විකිණීමට තිබිණි .
වීදුරු අල්මාරි සාදවා ගැනීමට තරම් ආදායමක් නොතිබූ නිසා තරුණ මානවතිලක හිස් සන්ලයිට් පෙට්ටියකට පොලිතින් අලවා වීදුරු අල්මාරියක් ලෙස සකස් කර ඒ තුළ සබන් කැට ආදිය තැබුවේ ය .
ඊට අමතරව සන්ලයිට් පෙට්ටි දහයක් පහලොවක් පමණ එක පිට එක අසුරා රාක්ක සෑදුවේ ය .
එකල හිස් සන්ලයිට් පෙට්ටියක මිල ශත පහක් විය .
සිගරට් පෙට්ටිවල ඇති ඊයම් පාට කොළ අලවා ඔහු මෙම රාක්ක හැඩ කළේ ය .
ඒ නිසා ඔහුගේ වෙළෙඳ සලට අලුත් පෙනුමක් ලැබිණි .
ක්‍රමයෙන් ඔහුගේ වෙළෙඳ සල දියුණු වන්නට විය .
පොල් අතු වලට වසරකට යම් මුදලක් යට කළ යුතු නිසා ඔහු වහලයට තහඩු දැමීමට සිතුවේ ය .
තිස්සමහාරාම ප්‍රදේශයේ පවත්නා දැඩි රස්නය නිසා වහලයට තහඩු සෙවිලි කිරීම නිසා වෙළෙඳ සළ තුළ රැඳී සිටීම අපහසු විය .
මීට පිළියම් ලෙස මැලතින් ඇසිරූ පෙට්ටි වල ඇති ඇතුල් කවරය ගෙන තහඩුවට යටින් වහලයේ සිවිලිම ලෙස සකස් කළේ ය .
මේ නිසා යම් තරමකට අව් රස්නයෙන් බේරී කඩය තුළ වෙළෙඳාම් කටයුතු කරගෙන යාමට හැකි විය .
කුඹුරු වැඩ වසර පහක් පමණ යන විට මානවතිලකගේ වෙළෙඳසල දියුණු තත්ත්වයේ විය .
ඔහු වෙළෙඳසලෙන් ඉතිරි කරගත් මුදලින් අත්ට්‍රැක්ටරයක් මිලට ගත්තේය .
කුබෝටා 200 අත්ට්‍රැක්ටරය හා ට්‍රේලරය මිලට ගෙන කුඹුරු වැඩ කිරීමට පටන් ගත්තේය .
ඉන්පසුව ඔහු ලංකා බැංකුවෙන් රුපියල් 1 , 53000 ණයක් ලබාගෙන ට්‍රැක්ටරයක් මිලට ගත්තේ ය .
පසුව අත්ට්‍රැක්ටරය විකුණා ට්‍රේලරය නඟුල් ආදිය මිල දී ගත්තේ ය .
බැංකු ණය බේරීමටත් ඉදිරි දියුණුව සඳහාත් වඩාත් පුළුල් ලෙස කුඹුරු වැඩ කිරීම ඔහුගේ අදහස විය .
ඒ අනුව ඔහු තිස්සමහාරාම , දෙබරවැව පන්නගමුව , බදගිරිය , වීරවිල ආදී වැව් යටතේ වගා කෙරුණ කුඹුරුවල පුරන් හෑම දෙවැනි හීය හෑම හා මඩ කිරීම ආදි සියලු කටයුතු කළේ ය .
මේ සඳහා අක්කරයට රුපියල් තුන් සීයක් අය කෙරිණි .
බොහෝ විට ඔහුට කුලිය වශයෙන් ලැබුණේ මුදල් නොව වී අස්වැන්න ය .
මේ අතර මානවතිලක කුඹුරු වැඩ සඳහා ණය දීම ආරම්භ කළේ ය .
ඔහුගෙන් ණය ගත් පිරිස අතර ගොවියෝ හතළිහක් පමණ වූහ .
බොහෝ විට එම ණය මුදල් වෙනුවට ඔහුට ලැබුණේ වී අස්වැන්න ය .
ඇතැම් අවුරුදුවල කුඹුරු ගොවිතැන පාඩු වූ විට ඔහුට ණය මුදල් නොලැබී ගියේය .
ඔහු ඒවා බොල් ණය වශයෙන් අත හැරියේ ය .
වී මෝලක් මානවතිලක තවත් අලුත් කාර්යයක් ආරම්භ කළේ ය .
ඒ වී මෝලක් ඇරඹීම ය .
මේ වනවිට ඔහු ක්‍රමයෙන් දියුණුව කරා පා නඟමින් සිටියේය .
මේ අතර ඔහු මීකිරි විකිණීම ද ආරම්භ කළේ ය .
නිවෙසේ මී ගවයන් ඇති කළ නිසා නිවෙසේ ම මීකිරි සැදීම ආරම්භ කළ අතර මෙය මහා පරිමාණයෙන් කිරීමට සිතු පසුව විජේනන්ද ගම්බාරගෙන් ද මීකිරි ලබා ගත්තේ ය .
පුවත්පත් ගමේ පාරිභෝගිකයන්ට අවශ්‍ය සීනි තේකොළ , සබන් ආදිය මෙන් ම මීකිරි ද මානවතිලකගේ වෙළෙඳ සලේ විකිණීමට තිබුණි .
ඔහු පුවත්පත් විකිණීම ද ආරම්භ කළේ ය .
ගමේ අය පුවත්පත් මිලදී ගත්තේ ඔහු ගෙනි .
වෙළෙඳ සලට මිලට ගන්නා පත්තරයේ ඔහු ´හොඳ හිත` යනුවෙන් ලොකු අකුරින් සටහන් කළේ ය .
කඩයට එන කවුරුත් ´හොඳ හිත` පත්තර කියවන්නට පුරුදු වූහ .
ටික කලක් යන විට ගමේ කවුරුත් ´ හොඳ හිත ` කඩය නමින් මානවතිලකගේ සිල්ලර වෙළෙඳ සල හඳුන්වන්නට හුරු වූහ .
´ හොඳ හිත ` යන අකුරු සතර ඔහුගේ ජීවිතයේ විශේෂ සංධිස්ථානයක් විය .
මානවතිලක ව්‍යාපාර ජීවිතය පටන්ගත්තේ සුළුවෙනි .
ඔහු ජීවිතයේ අපේක්ෂා කළේ තම දියුණුව පමණක් ම නොවේ .
ඔහු ගමේ අනෙක් තරුණයන්ගේ දියුණුව ද අපේක්ෂා කළ අයෙකි .
ඔහු දෙබරවැව නව වෙළෙඳසලක් ආරම්භ කළේ ය .
ඉදිකටුවේ සිට ට්‍රැක්ටරය දක්වා වූ සියලු දෙයක් ම ඔහුගේ වෙළෙඳ සලේ විකිණීමට තිබිණි .
ගමේ රැකියා නැති ව තැන තැන රස්තියාදු වූ , තරුණයන් සඳහා ඔහු ස්වයංරැකියාවක් ලබා දුන්නේ හන්ටර් සමාගම සමඟ එක්ව මුල්වරට ඔහු දෙබරවැව ගමට හන්ටර් රැලේ බයිසිකල් ගෙන්නුවේ ය .
ගමේ තරුණයන්ට රුපියල් 1700 වටිනා බයිසිකලය කිසිදු ඇපයක් නැතිව ණයට ලබා දුන්නේ පසුදා සිට තම වෙළෙඳ සලට දරමිටි දහයක් ගෙනැත් දෙන ලෙස පවසමිනි .
පාපැදි ගත් තරුණයෝ දරමිටි දහයක් ගෙනත් දුන්නේ ය .
ඔහු දරමිටියකට රුපියල් 10 ක් බැගින් ගෙවමින් මේ නිසා තරුණයාට ස්වයං රැකියාවක් ද මානවතිලකට තමන් ණයට දුන් බයිසිකලයේ ණය මුදල ද ක්‍රමයෙන් ලැබිණි .
1981 වසරේදී ජයන්ති රංජනී මතඟවීර සමඟ මානවතිලක විවාහ දිවියට ඇතුළත් විය .
ඇයගේ සහාය ද ඔහුගේ ව්‍යාපාරවල නිරන්තරයෙන් ලැබුණි .
ගෙවීමේ ක්‍රමයට ඔහු ජීවිත ගමන විශ්වාසයෙන් යුතුව දැහැමි ව පවත්වාගෙන ගියේ ය .
වෙළෙඳසල , පුවත්පත් අලෙවිය සියල්ල දියුණුවීමත් සමඟම ලොරි කිහිපයක් මිලට ගත්තේ ය .
ඉන්පසුව ඔහු ප්‍රදේශයේ වෙළෙඳසල්වලට අධිශීතකරණ ගෙවීමේ ක්‍රමයට ලබාදීම ආරම්භ කළේ ය .
හොඳ හිත ව්‍යාපාර කිහිපයක් ම පවත්වාගෙන යමින් ගමේ කා අතරත් ´ හොඳ හිත ` නමින් ජනප්‍රියව සිටි මානවතිලක තම ව්‍යාපාර හොඳ හිත සමූහ ව්‍යාපාරය ලෙස පළමුවරට 1987 දී ලියාපදිංචි කළේ ය .
තම උත්සාහය මතින් ම ජීවිතයේ සාර්ථක ගමනක් පැමිණි හොඳ හිත මහත්මයාට තම උපන්ගම අතහැර කොළඹට ඒමට සිදු වූයේ 1987 කාලයේ පැවැති භීෂණ සමය නිසා ය .
තමන් හරිහම්බ කරගත් සියල්ල අතහැර තම දරු පවුල සමඟ කොළඹට පැමිණි ඔහු කුලී නිවෙසක පදිංචි වී යළිත් ජීවිතය ගොඩනගා ගැනීමට උත්සාහ දැරුවේ ය .
වැටි වැටී නැගිටිමින් ව්‍යාපාර ජීවිතයේ නව මාවතකට පිවිසි මානවතිලක හොඳ හිත නමින් මීකිරි අලෙවිය ඇරැඹූයේ මේ අතර ය .
එදා සුළුවෙන් පටන්ගත් ඔහුගේ මීකිරි වෙළෙඳාම අද මහා පරිමාණයේ ව්‍යාපාරයක් බවට පත් ව ඇත .
ව්‍යාපාර ජීවිතයේ විවිධ බාධක පසුකර පැමිණි මාවත දෙස හොඳ හිත මහත්මයා බලන්නේ උපේක්ෂා සහගතව ය .
අපි පුංචි ළමයි කාලේ කතරගම වන්දනාවේ එන අයට මුරුංගා මිටි බැඳ විකුණනවා .
ඒ කාලේ මුරුංගා සියයක් ශත පනහයි .
මුරුංගා කොළ මිටියක් ශත පහයි .
මං තරුණයෙක් කාලෙයි ව්‍යාපාරවලට යොමු වුණේ .
ඒත් අසූව අග භාගයේ අපිට බොහෝ පාඩු සිදු වුණා .
ණයට දුන්න මුදල් ආපසු නොලැබුණු අවස්ථා තිබුණා .
මට ලැබෙන්න තිබුණ ලක්ෂ 85 ක් විතර ලැබුණේ නෑ .
මගේ වෙළෙඳසලේ තිබුණ භාණ්ඩ අසාධාරණ විදිහට කොල්ලකෑවා .
ලක්ෂ ගණනක් පොලිය ගෙවන්න සිදු වුණා .
ඒත් මම හිතාගත්තා කොහොම හරි යළිත් දියුණු වෙනවා කියා .
කොළඹ නුගේගොඩ ප්‍රදේශයට පැමිණියාට පසු බංගලා හන්දියේ ගෑස් අලෙවි ඒජන්සියක් හා හාල් කඩයක් ආරම්භ කළා .
මං ආයෙමත් ක්‍රමයෙන් දියුණු වෙන්න පටන් ගත්තා .
මම තමයි මුලින්ම කතරගම කොළඹ සුඛෝපභෝගී බස් රථ සේවාව ආරම්භ කළේ .
ඒ 1990 අවුරුද්දේයි .
කතරගම බස් සේවාව බස් රථ දොළහක් පමණ සේවයේ යොදවා තිබුණා .
1991 අවුරුද්දේ පාගොඩ පාරේ වර්තමානයේ ව්‍යාපාරය පවත්වන ස්ථානය පදිංචියට ආවේ .
අද මට මගේ ජීවිතේ ගැන සතුටු වෙන්න පුළුවන් .
ඔහුගේ ජීවිතය නව මාවතකට යොමු කළේ ´ හොඳ හිත ` මීකිරි ය .
කුඩා ඔය , තණමල්විල , බුත්තල , වලහරුව , වරුණගම ආදි ප්‍රදේශවලින් ගෙන එන මීකිරි කුඩා ඔය හීන් මහත්තයාගේ නිවෙසට ගෙන එයි .
දවල් දොළහ පමණ වන විට හීන් මහත්තයාගේ නිවසට ගෙන එන කිරි කඩිනමින් උණුකිරීම සිදු කරන අතර ඉන්පසුව කිරිවල උණුසුම නියමිත ප්‍රමාණයේ තිබිය දී කලින් සෝදා පිරිසුදු කරගත් නැවුම් ඇතිලිවලට වත්කරනු ලැබේ .
වෙනත් අය කිරි මුදවීම සඳහා විවිධ රසායනික ද්‍රව්‍ය භාවිතා කරද්දී හොඳ හිත කිරි මුදවීම සඳහා ඔහු තවම යොදාගන්නේ පැමිණි සම්ප්‍රදායික ක්‍රමයයි .
ඒ මුහුන් මගින් කිරි මුදවීම සඳහා යොදා ගැනීමයි .
මෙම මුහු කිරීමෙන් පසුව රාත්‍රි අට පමණ වන විට කිරි මිදී තිබේ .
එතැන් පටන් හීන් මහත්තයාගේ ගෙදර ඇත්තේ කලබලකාරී බවකි .
කිරි ඇතිලි එක පිට එක අසුරා රාත්‍රි දහය වීමට පෙර ලොරියට පටවා අවසන් ය .
දහයාමාර පමණ වන විට තණමල්විලින් ගමන් අරඹන හොඳ හිත මීකිරි ලොරිය උදේ පාන්දර පහට ප්‍රථම පාගොඩ පාරේ හොඳ හිත කිරි අලෙවි වලට පැමිණ අවසන් ය .
කිරි ලොරිය එතැන ද ඇත්තේ කලබල කාරි බවකි .
කිරිබත්ගොඩ , කොහුවල යන නගර දක්වා මීකිරි රැගෙන යන ලොරිවලට මීකිරි ඇසිරීම ද සිදු කැරේ .
පාගොඩ පාරේ කිරි අලෙවි සල දිනපතා උදේ හයේ සිට රාත්‍රි නමය පමණ වන විවෘතය .
“ හොඳ හිත " ඉස්තරම් මීකිරි ලෙස හැඳින්විය හැක්කේ කෙසේ දැයි හොඳ හිත මහත්මයා දක්වන්නේ මෙබඳු අදහසෙකි .
පාරිභෝගික සබඳතාව අද ගෙන එන කිරි කවදාවත් හෙට විකුණන්නෙත් නෑ .
හැම විටම අපි පාරිභෝගිකයට දෙන්නේ අලුත් කිරි .
පාරිභෝගිකයා තමයි ව්‍යාපාරයක දෙවියා .
අපේ කිරි ඉතිරි වුණොත් වුවහොත් ඒවා සත්තුවත්තට නොමිලේ දෙනවා .
කිරිත් සමඟ විකිණීමට තිබෙන පැණිත් සිංහරාජ ප්‍රදේශයේ හදන ඒවා .
ඒ ප්‍රදේශයේ අය හැතැප්ම ගණන් මේ පැණි බෝතල් කර තියාගෙන එනවා .
ප්‍රවාහන පහසුකම් නැහැ .
අපි ඔවුන්ට ඉතාම සාධාරණ මිලක් ගෙවලයි පැණි ගත්තේ .
මම මේ ව්‍යාපාරය කරගෙන යන්නේ හිත හොඳින් .
මගේ ළඟ සේවයට ඉන්න දරුවෝ මට විශ්වාසයි .
මත්පැන් දුම්වැටි භාවිතයට ඇබ්බැහි වූ අය මම සේවයට ගත්තේ නෑ .
මුල් ම කාලේ මගේ ළඟ සේවයට හිටියේ හතර දෙනෙක් විතර අද වන විට හැට දෙකක් පමණ ඉන්නවා .
මෙම ධාර්මික ව්‍යාපාරය මගින් ඔවුන්ගේ දරු පවුල් පෝෂණය කර ගැනීමට සහාය දෙනවා .
ඔහු තම උපන් ගමට බොහෝ සෙයින් ඇලුම් කරයි .
ගමේ රැකියා විරහිත තරුණයන්ට ස්වයං රැකියා හඳුන්වා දෙමින් ඔහු ගමට බැංකු ශාඛාවක් ද රැගෙන ආවේය .
මීට කලකට පෙර ඔහු පදිංචිව සිටි දෙබරවැව නිවෙසේ අද ඇත්තේ සෙලාන් බැංකුවයි .
බැංකුව ඉදිරිපස පසෙකට වන්නට මීට බොහෝ කලකට පෙර ඔහු සිල්ලර වෙළෙඳාම ඇරඹූ තම අත්තම්මා විසින් සැදූ කඩකාමරය වේ .
ව්‍යාපාර දිවියේ ඉදිරියට යන ගමනේ දී ඔහු විටින් විට ආ මඟ දෙස හැරී බලයි .
මේ වනවිට ඔහුගේ ව්‍යාපාරික දිවියට වසර විසි අටක් සම්පූර්ණ වී ඇත .
කා අතරත් හොඳ හිත දිනාගෙන ඇති හොඳ හිත මීකිරි තත්ත්වයෙන් උසස් ලෙස සකසන අතර කිරි අලෙවිය ආරම්භ කළ දා සිට මේ වනතුරු පාරිභෝගිකයන්ගෙන් කිසිදු පැමිණිල්ලක් ලැබී නොමැති බව හොඳ හිත මහතා පවසයි .
පාසල් අධ්‍යාපනය අවසන්ව රජයේ රැකියා ලැබෙන තුරු බලා නොඉද ඉතා සුළුවෙන් තමන්ගේ ම කියා ව්‍යාපාරයක් ආරම්භ කළ මානවතිලක අද දේශීය නිෂ්පාදනයක් ඉතා උසස් මට්ටමින් පවත්වාගෙන යන අතර ම තවත් ව්‍යාපාර කිහිපයකම හිමිකරුවෙකි .
ඒ අතර ඔහු මෑතකදී නුගේගොඩ තෙල්පිරවුම් හල ද හොඳ හිත ව්‍යාපාරයට එක්කර ගත්තේ ය .
සුළු ලාභයක් ඔහුගේ ජීවිත ගමන සැහැල්ලු ය .
සුදු ජාතික ඇඳුමෙන් සැරසී සිටින ඔහු තමන් හමුවීමට පැමිණෙන ඕනෑම කෙනෙකුට ඕනෑම මොහොතක කිරි පැණිවලින් සංග්‍රහ කරයි .
ඔහු සෑම කෙනෙකුම හා සුහඳව කතා බහ කරයි .
ඔහු තම ව්‍යාපාරයේ ගණන් පොත් තබන්නේ ඔහුටම ආවේණික ක්‍රමයකට ය .
ඔහු තම ව්‍යාපාරයෙන් විශාල ලාභයක් බලාපොරොත්තු නොවන බව පවසයි .
ණය නැති දිවිය කාලෙකට ඉස්සර මං ණය වෙලා හිටියා .
ඒක ජීවිතේ දුෂ්කර කාලයක් .
අද මං කිසිම කෙනෙකුට ණය නෑ .
මං අද ගෙවන්නේ සැහැල්ලු ජීවිතයක් .
මේ රටේ රැකියා විරහිත තරුණ තරුණියන් හුඟක් ඉන්නවා රජයේ රැකියා බලාපොරොත්තුවෙන් .
අපිටත් යමක් කරන්න පුලුවන් කියලා පෙන්වන්න ව්‍යාපාර ආරම්භ කරන්න කෝටි ගණනින් මුදල් අවශ්‍ය නෑ .
සුළුවෙන් ආරම්භ කරන්න අපිට අවශ්‍ය උත්සාහයයි ආත්ම විශ්වාසයයි .
ඔහු දවස ආරම්භ කරන්නේ බුදුන් වැඳ සූර්යයා නමස්කාර කිරීමෙනි .
ඔහු දැයේ දරුවන්ගේ අධ්‍යාපන කටයුතු වෙනුවෙන් රූපවාහිනි ඉංග්‍රීසි වැඩසටහන් ආරම්භ කර පවත්වාගෙන යාම මෙන් ම දේශයේ පිදිය යුතු පුද්ගලයන් සඳහා සම්මාන දීමේ කටයුතු වලට ද සම්බන්ධව කටයුතු කරයි .
අනේක විධ දුක්කම්කටොළු විඳිමින් සාර්ථක ව්‍යාපාරික මාවතක ´හොඳ හිත` නාමය රජකරවමින් ගමන් කරන ඔහු සැබැවින්ම සුන්දර හොඳ හිත ඇත්තෙකි .
ඉනෝකා සමරවික්‍රම ඡායාරූප - සුදම් ගුණසිංහ දෙබරවැව මුල්ම වෙළෙඳ සල පත්තර කඩය මීකිරි මිදෙන්නට හරිමින් කිරි මුදවන වළං උණු කළ කිරි වළංවලට වත්කිරීම කිරි මුදවීම බාර හීන්මහත්මයා කිරි උණු කිරීම තිස්සමහාරාමයේ සිට ගෙන එන ආ කිරි හොඳ හිත කිරි රස බලමින් කිරි අලෙවි කරන ජංගම රථ මම කාටවත් ණය නෑ දේශබන්දු මානවතිලක වර්ෂහැන්නැදිගේ අධිපති මැණික් අපනයන කිරුළ පැළඳි රෝහිත ප්‍රේමලාල් මැණික් සංස්ථාව මෙහෙයවූ මැණික් කැපීමේ පාඨමාලාවකට සහභාගි වීමට රත්නපුරයට පැමිණි ඔහු ඉන් පසු මැණික් කැපීමේ කර්මාන්තයට සම්බන්ධ වූ අතර කොන්ත්‍රාත් ක්‍රමයට මැණික් කැපීම දක්වා කර්මාන්තය දියුණු කොට ව්‍යාපාරය ක්‍රමයෙන් ව්‍යාප්ත කරමින් දහසකට පමණ රැකියා සැපයීමට සමත් වූ ඔහු රෝහිත ප්‍රේමලාල් පෙරේරා 1999 සබරගමුවේ දක්ෂතම ව්‍යාපාරිකයාට හිමි සම්මානය දිනූ ඔහු 2003 වන විට ශ්‍රී ලංකාවේ ම ප්‍රධානතම මැණික් අපනයනකරු බවට පත් වූයේ ය .
තමන් ගේ ශක්ති පමණින් තරුණ පරපුරට රැකියා උත්පාදනය කිරීම ඔහු ගේ අනාගත බලාපොරොත්තුව ය .
සබරගමු පළාතේ හත් කෝරළයේ කොටියාකුඹුරේ උපත ලද ඔහු කෑගලු මහ විදුහලේ උසස් පෙළ විභාගයට පෙනී සිටීමෙන් අනතුරුව පාසල් දිවියෙන් සමුගත්තේ 1982 වසරේ දී ය .
සුදුසු රැකියාවක් සොයමින් විවිධ දුෂ්කරතාවනට මුහුණ දෙමින් වසර දෙකකට ආසන්න කලක් ගෙවී යද්දී එවකට පැවැති රාජ්‍ය මැණික් සංස්ථාව මෙහෙයවූ මැණික් කපා ඔපදැමීමේ පාඨමාලාවකට ශිෂ්‍යයන් බඳවා ගැනීම පිළිබඳ පුවත්පත් දැන්වීමක් ඔහු ගේ නෙත ගැටුණේ අහම්බෙන් මෙනි .
ඒ අනුව 1984 දී මැණික් කපා ඔප දමන්නකු ලෙස පුහුණුවන්නට ඔහු රත්නපුරේට පැමිණියේ ය .
ජීවන වෘත්තිය හය මසක සඳහා වූ පාඨමාලාව සාර්ථකව නිමා කළ ඔහු එය ම තම ජීවන වෘත්තිය කර ගනිමින් රත්නපුර නගරයේ ම නතර වූයේ කුලියට මැණික් ගල් කපා වියදමට කීයක් හෝ සොයා ගනිමිනි .
කාලය ගෙවී යත්ම ඔහු ගේ අතට ද යමක් ලැබුණි .
මනා සකසුරුවමකින් හා කළමනාකරණයකින් විවිධ අපහසුතා මැද කළ රැකියාවෙන් යමක් ඉතිරි කර ගත් ඔහු තවත් වසරක් ගෙවෙද්දී තමා ගේ ම කියා මැණික් ඔපදමන 'හිමාෂි' මැෂිමක හිමිකාරයෙක් බවට පත් විය .
එවකට රත්නපුර නගරයේ සිටි දක්ෂතම මැණික් කැපුම්කරුවා ලෙස ඔහු නමක් දිනා ගත්තේ ය .
විවිධ හැඩතලවලට රෝහිත අතින් කැපී ඔපවන මැණික් ගල් සඳහා ඉහළ ම ඉල්ලුමක් පැවැතිණි .
ජර්මනිය , ඇමෙරිකාව , ජපානය වැනි විවිධ රටවලින් පැමිණෙන ගැනුම්කරුවෝ ඔහු අතින් ඔපමට්ටම් වූ මැණික් ගල් තොග ගණනින් මිලට ගත්හ .
වසර පහක් ගතවෙද්දි එම ඉල්ලුමට තනිව ම මුහුණ දිය නොහැකි වූ ඔහු එවැනි මැණික් කැපීමේ යන්ත්‍ර 87 ක් සහිත සෙන්ට්‍රල් ලැපිඩරි ( පෞද්ගලික ) සමාගමේ හිමිකරු බවට පත් විය .
" අද සබරගමු පළාතේ දක්ෂතම ව්‍යාපාරිකයාට හිමි සම්මානයෙන් පිදුම් ලබන්නේ රෝහිත ප්‍රේමලාල් නම් වූ ඒ තරුණයා ය " යනුයෙන් කියවෙද්දී අතුරු සිදුරු නැති ශාලාවෙන් නැගුණ අත්පොළසන් නද විනාඩි කිහිපයක් නින්නාද විණි .
ව්‍යාප්තිය එදා මෙදා තුර තවත් වසර කිහිපයක් ගෙවී ඇත .
එදා රත්නපුර කෙලින් වීදියේ ආරම්භ වුණ ඔහු ගේ ව්‍යාපාර රත්නපුර පල්ලිය පාරටත් එතැනින් කුරුවිට කර්මාන්ත පුරයටත් සේන්දුව වැඩි ම සේවක පිරිසකට රැකියා සපයන ශ්‍රී ලංකාවේ සම්මානනීය මැණික් කැපුම්කරුවා බවට රෝහිත ප්‍රේමලාල් පෙරේරා මහතා පත්ව සිටී .
2003 වසරේ ශ්‍රී ලංකාවෙන් වැඩි ම මැණික් ප්‍රමාණයක් අපනයනය කළ ව්‍යාපාරිකයාට හිමි සම්මානය හිමි කර ගත්තේ ද ඔහු ය .
රාජ්‍ය මැණික් සහ ස්වර්ණාභරණ අධිකාරිය පිදූ 2003 වසරේ ඇචුවර් සම්මානය සහ ශ්‍රී ලංකා ආයෝජන මණ්ඩලයේ සහ ශ්‍රී ලංකා ආයෝජන මණ්ඩලයේ මෙහෙයවීමෙන් පැවැති විශාලතම අපනයනකරු ( මැණික් සහ ස්වර්ණාභරණ ) සඳහා වූ සම්මාන ප්‍රදානයේ දි " එක්ස්පෝට් එක්සලන්ට් " ( Export Excelancy ) සම්මානය ද ඔහු හිමි කර ගත්තේ නම් දැරූ ව්‍යාපාරික යෝධයන් අභිබවමිනි .
කර්මාන්ත පුරය රත්නපුර නගරයෙන් කුරුවිට පැරඩයිස් කර්මාන්ත පුරයට තම මැණික් කැපීමේ ආයතන ගෙන ආ රෝහිත පෙරේරා මහතා සෙන්ට්‍රල් ලැපිඩරි පෞද්ගලික සමාගමට අමතර ව බීහයිව් ඉන්ඩස්ට්‍රිස් පෞද්ගලික සමාගම නමින් ද තවත් ව්‍යාපාරයක් ආරම්භ කළේ ය .
ආයෝජන මණ්ඩලයේ අවශ්‍යතා සපුරාලමින් සම්මානනීය සේවාවක් ඉටු කළ ඔහු ගේ ව්‍යාපාර තුළ ආරම්භයේ සිට ම පැවැති ක්‍රමානුකූල සහ ගුණාත්මක බව නිසා ම මේ වන විට තරුණ තරුණියන් දහසකට ආසන්න පිරිසකට රැකියා සපයමින් ජාත්‍යන්තර කීර්තියට පත් මැණික් සහ ස්වර්ණාභරණ අපනයනකරුවකු බවට පත්වීමට හැකියාව ලැබී ඇත .
2003 වසරේ දී ශ්‍රී ලංකාවෙන් පිටරට යැවුණ වැඩි ම මැණික් ප්‍රමාණය අපනයනය කර ඇත්තේ රෝහිත පෙරේරා මහතා ය .
රාජ්‍ය මැණික් සහ ස්වර්ණාභරණ අධිකාරිය මැණික් අපනයනයෙන් ලද ආදායමෙන් හරි අඩකට ආසන්න මුදලක් උපයා ඇත්තේ ද රෝහිත පෙරේරා මහතා සිදු කළ අපනයනයන් තුළින් වීම තවත් විශේෂයකි .
වැඩි ම මැණික් ඔහු තව ව්‍යාපාර පරිපාලනයට ජපාන ඉ - 5 ක්‍රමය හඳුන්වා දුන්නේ ය .
2000 වසර වන විට S - 5 ක්‍රමය භාවිතා කරන සබරගමුවේ එක ම කම්හල පමණක් නොව ශ්‍රී ලංකාවේ ම ප්‍රථම ස්ථානයට හිමිවන ටයිනි අකිමොටෝ ( TAIKI AKIMOTO ) සම්මානය ද හිමි කරගෙන ඇත්තේ රෝහිත පෙරේරා මහතා ගේ සෙන්ට්‍රල් ලැපිඩරි පුද්ගලික සමාගම ය .
මෙම ක්‍රමවත් බව ගොඩනැගීමේ ලා ඔහු ගේ මූල්‍ය කළමනාකරු වන ජයන්ත වීරසේකර වෙතින් ලැබෙන කළමනාකරණ සහාය ඔහු කෘතඥතාවයෙන් යුතුව සිහිපත් කරයි .
රෝහිත පෙරේරා මහතා දැන් ව්‍යාපාර සමූහයක හිමිකරුවෙකි .
හැම විට ම සෙවණැල්ලක් සේ සිටිමින් ඔහු අත දෙන ඔහු ගේ බිරිඳ මාලිනී පැරඩයිස් කර්මාන්ත පුරයේ ම ආරම්භ කළ ගයා ගාමන්ට් ආයතනය මේ වන විට රත්නපුර ප්‍රදේශයේ විලාසිතා ඇඳුම් ආයිත්තම් සොයන දහස් ගණනක ගේ අවශ්‍යතා සපුරාලන සුවිසාල ම රෙදිපිළි මාළිගය ලෙස රත්නපුර පල්ලිය පාරේ අංක 87 දරන ස්ථානයට සැපත්ව සිටියි .
නවීන පන්නයේ ආයතනය තුළ නව මෝස්තරයේ රෙදි පිළි නිමි ඇඳුම් තෝරා ගත හැකි මෝස්තර ගණනාවකින් මෙතුළ ගොඩගැසී ඇත .
" රෝහිත ඉන්වෙස්මන්ට් " ආයතනයේ අධ්‍යක්ෂිකාවක් වන මාලනී පොල්ගම්පළ මහත්මිය ගේ අධීක්ෂණයෙන් කළමනාකරණය වන ගයා ගාමන්ට් , ගයා පැෂන් , ගයා මිනිමාට් , ගයා කැෆේ , ගයා රෙස්ටුරන්ට් සහ ගයා නියෝජිත තැපැල් කාර්යාලය ද ඔහු තුළ පවත්නා සුවිශේෂී ව්‍යාපාරික ඥානයේ විවිධ පැතිකඩ පෙන්නුම් කරන නිර්මාණ ය .
හැඩතල රූප ස්වර්ණාභරණ සහ පියුටර් ලෝහය උපයෝගි කර ගනිමින් විවිධ රූප හා සංකේත නිෂ්පාදනය ද දැන් සෙන්ට්‍රල් ලැපිඩරි ආයතනයේ සිදුවෙයි .
පසුගිය දා බණ්ඩාරනායක සම්මන්ත්‍රණ ශාලාවේ පැවැති අත්කම් හා නව නිර්මාණ ප්‍රදර්ශනයේ දී එම අංශයට හිමි සම්මාන ගණනාවක් ම රෝහිත පෙරේරා මහතා හිමි කර ගත්තේ ය .
මේ හැරුණු විට රෝහිත පෙරේරා මහතා තවත් නව ව්‍යාපාරයක් තම ව්‍යාපාර දම්වැලට එක්කරමින් සිටියි .
ඒ සංචාරක හෝටලයකි .
දැනට ඉදිවෙමින් පවතින එම සංචාරක හෝටලය ද අලුත් නිර්මාණයකි .
කුඩා වැවක් වටකොට ඉදිවන මෙම හෝටල් සංකීර්ණය තුළ නිමවෙන්නේ පරිසර හිතකාමී පසුබිමකි .
වැව ඉස්මත්තේ තැනෙන ගම්මානය සංචාරකයන් සඳහා නවාතැන් සපයන අතර ඔවුන් ගේ ආහාර පාන ද බොහෝ විට නිමවෙන්නේ එම ගම්මානයේ වැවෙන දෙයිනි .
තවත් වසරක පමණ කලකින් එය සංචාරකයන් සඳහා විවෘත කිරීම ඔහු ගේ අරමුණයි .
අත්දැකීම් තම ව්‍යාපාරයේ අවශ්‍යතා වෙනුවෙන් වසරේ වැඩි වාර ගණනක් විදේශ ගත වන රෝහිත පෙරේරා මහතා විදේශ ගමන්වල දී ලබන අත්දැකීම් තම ව්‍යාපාර දියුණුව සඳහා හැම විට ම යොදා ගනී .
නියම කර ගත් වැඩ පිළිවෙළකට අනුව කාල කළමනාකරණයෙන් යුතුව කිසියම් ඉලක්කයකට වැඩ කිරීම ඔහු ගේ ව්‍යාපාර දියුණුවේ රහස ලෙස ඔහු දකී .
එදා මැණික් කපා ඔප දමන්නෙකු ලෙස ජීවිතය ආරම්භ කළ රෝහිත මේ වන විට එම ව්‍යාපාරයේ පතාක යෝධයා බවට පත්ව සිටියි .
ඉන් නොනැවතුණ ඔහු ඒ හා බැඳුණ ව්‍යාපාර දාමයක හිමිකරුවා ද සිටී .
සම සතළිස් වියෙහි පසුවන ඔහුට ඉතා කෙටිකලකින් මෙවන් ගමනක් ඒමට අත දුන් හැම සාදරයෙන් සිහිපත් කරයි .
හැම විට ම තම සෙවණැල්ල සේ සිටින ආදරනීය බිරිඳ 'මාලනී' නිබඳව ම ඔහු සමග සිටිමින් ජය කණුව කරා ඒමට අත දුන් බව ඔහු කියයි .
තමා ගේ දිවි මඟ සාර්ථක කර ගන්නට මඟ පෙන්වූ මැණික් සහ ස්වර්ණාභරණ අධිකාරියේ මැණික් කැපීම පුහුණු කිරීමේ පාඨමාලාව පිළිබඳව ගෞරවයෙන් යුතුව සිහිපත් කරන ඔහු තවත් තරුණ තරුණියට ම ඒ මග යා හැකි ලෙස පෞද්ගලික මැණික් කැපීමේ සහ ඔප දැමීමේ ආයතනයක් ද දැන් ආරම්භ කර ඇත .
පුහුණුව කුරුවිට කර්මාන්ත පුරයේ සෙන්ට්‍රල් ලැපිඩර් ( පුද්ගලික ) සමාගමට අනුබද්ධව පවත්වාගෙන යන මැණික් කැපීමේ පුහුණු අභ්‍යාස ආයතනයට ඇතුළු වී පුහුණුව ලබන්නට ඒ සඳහා ආශාව ඇති ඕනෑ ම කෙනෙකුට ඉඩකඩ ඇත .
එසේ ම එම පාඨමාලාව සාර්ථකව නිමා කරන අය සඳහා රැකියා සැපයීමට ද එම ආයතනය කටයුතු යොදා ඇත .
ඉඩ ලද හැම විටක ම විවිධ සමාජ මෙහෙවර සඳහා ද කාලය යොමු කිරීම ඔහු ගේ සිරිතයි .
එහි දී මුල්තැන දී ඇත්තේ තම සේවක සේවිකාවක ගේ ශුභ සාධනයට ය .
ඔවුන් ගේ ආහාර වේලේ පටන් අනෙකුත් අවශ්‍යතා ද සොයා බලන ඔහු සේවක සේවිකාවන් සමග විනෝදයෙන් කල් ගෙවීමට ද අමතක නොකරයි .
කම්හලේ තරුණ තරුණියන් දිරිමත් කරමින් තැනුන 'බීස්' සංගීත කණ්ඩායම දැන් ප්‍රසංග වේදිකා ද රසවත් කරයි .
කුරුවිට පැරඩයිස් සිංහ සමාජය සහ ලියෝ සමාජය ආරම්භ කිරීමට මූලික වූ ඔහු එහි සභාපතිව සිටි අවදියේ සිදු කළ සේවාවන් තුළ නොමැකෙන නමක් සනිටුහන් කළේ ය .
එනිසා ම ජාත්‍යන්තර සිංහ සමාජය සිංහ රෝහිත ප්‍රේමලාල් පෙරේරා මහතාට " මැල්වින් ජෝන්ස් " ගෞරව නාමය ද ප්‍රදානය කර ඇත .
අත්දැකීම් බහුල දුක සැප දෙක ම එක සේ අත්විඳි ඔහු වත්මන් තරුණ පරපුරට මෙන් ම ව්‍යාපාරික කාටත් හොඳ ආදර්ශයකි .
විස්තර හා සේයාරූ රූපිකා කුමාරි බණ්ඩාර 1 . කුරුවිට සෙන්ට්‍රල් ලැපිඩරි ආයතනය 2 . වැඩි ම මැණික් අපනයනකරුට හිමි ත්‍යාගය රෝහිත මැණික් හා ස්වර්ණාභරණ අධිකාරියේ සභාපති රුසිරුපාල මහතාගෙන් ලබා ගනී .
3 . ජපන් 5 ඉ සංකල්පය ක්‍රියාත්මක හොඳ ම කර්මාන්තශාලාවට හිමි ටායිනි අකිමොටෝ සම්මානය ලබා ගැනීම .
4 . පියුටර් ලෝහයෙන් මුර්ති 5 . යා ෆැෂන්ස් රෙදි පිළි 6 . පෞද්ගලික මැණික් ඔප දැමීමේ මධ්‍යස්ථානය විවෘත කිරීම .
7 . සේවා ඇගයීමේ උත්සවය 8 . සිංහ සම්මානය ලැබීම 9 . ගයා රෙස්ටුරන්ට් රෝහිත ප්‍රේමලාල් පෙරේරා - අධිපති උපරිම සහන දීමෙන් කෘෂිකර්මාන්තය නැංවිය හැකිය කෘෂිකාර්මික අතින් ශ්‍රී ලංකාව සංවර්ධනය කිරීමට ගොවියාට අවශ්‍ය පහසුකම් සැලසිය යුතුය .
කෘෂිකාර්මික දියුණුව ඇති කිරීම සඳහා උපදේශකයන් ගම් මට්ටමින් පත් කොට අදාළ උපදෙස් ගොවීනට ලබාදීම මගින් ගොවියා හා ගොවිතැන ඉහළ තලයක රැඳවිය හැක .
පොහොර සහනාධාර ලබාදීම ගැන වත්මන් රජයේ අවධානය යොමුවීම ප්‍රශංසා කටයුතු වන අතර කෘෂි නිෂ්පාදන වලට ඉහළ මිලක් ලබාදීම මගින් හා කෘෂි නිෂ්පාදන වලින් අතර මැදියන් සරුවන ක්‍රමය වළකාලීමෙන් ගොවියාට සෙත සැලසිය හැක .
නව රජයට විශාල වගකීම් සම්භාරයක් මෙන්ම අභියෝග ගණනාවකට ද මුහුණ දීමට සිදුවී ඇත .
නොසැලී නොතැලී රට පෙරට ගෙන යාම ජනතා අපේක්ෂාවයි .
පාදයෙන් පාදය ඒ ඒ අංශවලට පැවැරී ඇති කාර්ය භාරයන් යුහුසුළුව ඉටු කරන අතරතුරේ දී කෘෂිකර්මාන්තයට ප්‍රමුඛ ස්ථානය දීම අත්‍යාවශ්‍ය කාර්යයක් ව තිබේ .
වෘත්තියක් ලෙසට අතිමහත් බහුතරයක් කෘෂිකර්මයට නැඹුරු වී සිටීම නිසාත් අසීමිත මිනිස් ශ්‍රමයත් පවතින නිසා භූ සම්පත හා ජලසම්පත අවශ්‍ය ප්‍රමාණයටත් වඩා තිබෙන නිසාත් කාර්යය දියත් කිරීම අපහසු නොවේ .
දීමට හැකි තාක් සහනාධාර දීම හා අස්වැන්න මිලදී ගැනීමේ අවස්ථා හැකිතාක් වැඩිකිරීම කළ යුතු අතර දැනට නිරත වී ඇති තත්ත්වයේ ම තබමින් තවත් පිරිස් ගොවිතැනට නැඹුරු කරවීමේ ක්‍රියාවලියක් ආරම්භ කිරීමේ අවශ්‍යතාව ද දැඩිව මතුවේ .
ආහාර ගෙන්වීම ජලය , දේශගුණය පස , මිනිස් ශ්‍රමය සත්ව ශ්‍රමය කාබනික පොහොර බහුලතාවය යැපෙන්නන්ගේ ගණන අධික වීම ආදි අංග දෙස බලන විට ශ්‍රී ලංකා ගොවියා දේවත්වයෙන් පුදා දිරිමත් කළ යුතු ය .
ශ්‍රී ලාංකික ගොවියා අකර්මණ්‍ය කළත් ආහාරද්‍රව්‍ය ආනයනය කළ යුත්තේ එම රටවල ද ගොවියා උපයන ආහාර ද්‍රව්‍යයන් ය .
එතෙර ගොවීන් ධනවත් ය .
ආනයනය කළ යුත්තේ මෙරට වගා කළ නොහැකි ආහාර ද්‍රව්‍යයන් ය .
ශී්‍රී ලංකාවේ භූගෝලයීය පිහිටීම අනුව බලන විට ලෝකයේ පුරා විසිරී පැතිරී ඇති සියලුම දේශගුණික ලක්ෂණ ශ්‍රී ලංකාවේ වාසනාවන්ත ආකාරයෙන් පිහිටා ඇත .
මේ නිසා ලෝකයේ බොහෝ රටවල වගා කරන සියලුම වගාවන් ශ්‍රී ලංකාවේ කිරීමට ඇති ඉඩ බොහෝ ය .
අද මෙන් තාක්ෂණ දියුණුවක් නොතිබූ පෙර රජ දවස වාරි කර්මාන්ත ය ඛ්ා කෘෂිකර්මය ගමන් කළ ආකාරය අති ශ්‍රේෂ්ඨය .
එදා මෙදා තුර කාල වකවානු දෙස බලන විටත් අද පවත්නා තාක්ෂණ දියුණුව හා ගලපා බලන විටත් පෙනී යන්නේ අද කෘෂිකර්මාන්තය කෙරෙහි ඇති නැඹුරුව අල්ප බවයි .
පැරැණි ගොවීන් නිදහස ලබාගත් අවදියේ පටන් ආහාර නිෂ්පාදනය විවිධ ආකාර නැඟීම් බැසීම්වලට ලක් වෙමින් ආ බවත් , වෙන කළ යුතු දෙයක් නැති නිසා ගොවිතැන කරන පිරිසක් සිටි බවත් පැහැදිලිව පෙනේ .
ස්ව උත්සාහයෙන් ගොවිතැන වෘත්තිය ලෙස තෝරා ගෙන ඒ ඔස්සේ ගමන් කළ අය නිසා ගොවිතැන රැඳී පවතී .
කලින් කලට කරන ලද කෘෂි ක්ෂේත්‍රයේ වෙනස්කම් නිසා කෘෂිකර්මාන්තයේ බිඳ වැටීම ඇරඹිණි .
කෘෂිකර්ම දෙපාර්තමේන්තුව අකර්මණ්‍ය තත්ත්වයට පත් කෙරිණි .
එදා එක් අවුරුදු දෑ අවුරුදු කෘෂිකර්ම පුහුණු පිරිසක් කෘෂිකර්ම ව්‍යාප්ත සේවයේ යෙදී සිටියහ .
අසූව දශකයේ අග පටන් කෘෂි නිලධාරීන් , වගා නිලධාරීන් යයි සිටි පිරිසත් ග්‍රාම නිලධාරීන් බවට පත්කර කෘෂිකර්මාන්තයට කම්මුල් පහරක් ගැසුවේය .
ගොවියා අතරමං විය .
ඔහුට උපදෙස් ලබා ගත හැකි ගම් මට්ටමේ නිලධාරියෙක් නොවීය .
මේ නිසා කෘෂි රසායන ද්‍රව්‍ය අලෙවි කරන වෙළෙන්ඳාගේ පිහිට ලබා ගන්නට ගොවියාට සිදු විය .
හරි ගියා හෝ නොගියා හෝ රසායන ද්‍රව්‍ය අලෙවි කරන වෙළෙන්දාගේ උපදෙස් පිළිපැදීම හැර වෙන කළ හැකි දෙයක් නොවීය .
ආණ්ඩු මාරුවන විට ප්‍රධාන වශයෙන් කළ දෙයක් නම් 'කෘෂි මධ්‍යස්ථාන' නම් නාම පුවරුව ගොවි ජනසේවා මධ්‍යස්ථාන බවටත් පසුව ගොවිජන කේන්ද්‍ර බවටත් , නැවතත් ගොවිජන සේවා මධ්‍යස්ථාන බවටත් නාමපුවරු වෙනස් කරන ලද මුත් ගොවියා නඟාලීමෙ වෙනස්කම් දියත් කිරීමත් සිදු නොවී ය .
දැනුවත් කිරීම දැන් යුහුසුලුව කළ යුතු දෙයක් වන්නේ යළිත් කෘෂිකර්මය හැදෑරූ අය ගම් මට්ටමට පත් කිරීමය .
ඔවුන් ලවා ගොවීන් දැනුවත් කළ යුතුය .
දැනට කෘෂිදැනුම අල්ප වශයෙන් ලබා දුන් ගම් මට්ටමේ නිලධාරීන් වසරක නේවාසික පුහුණුවකට යොමු කළ යුතු ය .
ගොවියා යන ගෞරව නාමය ගොවිතැන යන වෘත්තීය නාමය පෝරම පිරවීමේ දී භාවිතා කරනු ලැබේ .
ගොවිතැන් නොකළත් ගොවිතැන වෘත්තීය ලෙස අදාළ ආකෘතිවල සටහන් කරන්නට බොහෝ දෙනා කැමැතියි .
කෘෂි පර්යේෂණ හා ආහාර නිෂ්පාදන නිලධාරීන් හිටියත් ඇත්ත වශයෙන් ආහාර නිෂ්පාදනය කරන්නේ පර්යේෂණ කරන්නේ ද ගොවියා ය .
මේ නිසා පළමුවෙන් ම කළ යුත්තේ ගොවියා මානසිකව තෘප්තිමත් කිරීම ය .
ඔහුට හොඳ ශක්තිමත් මානුෂිකත්වයක් ලබා දිය යුතු ය .
මේ සඳහා ගොවියා යන වචනය වෙනුවට 'ආහාර නිෂ්පාදක' යන ගරු නිල නාමයකින් ඔහු ඛ්ඳුන්වා දිය යුතුව ඇත .
ගමේ වසමේ ආරච්චි තනතුර 'ගම්පති' ලෙසට හඳුන්වන ලදී .
පසුව ග්‍රාම සේවක යන නිල නාමය ද පසුව 'ග්‍රාම සේවා නිලධාරි යන නම භාවිතයට ගන්නා ලදී .
මේ ආකාරයට කලින් කලට වෙනස් නොකළ යුතු තත්ත්වයේ නමක් භාවිතා කිරීම ගොවියාටත් ගොවිතැනටත් කරනු ලබන ඉහළ සැලකිල්ලකි .
හැම ගොවියකුට ම වෙන ම හැඳුනුම්පතක් සකස් කර දිය යුතුවාක් මෙන් ම බැංකු කටයුතුවල දී මෙන් ම බෙහෙත් හල් ආරෝග්‍ය ශාලා ආදියෙහි දී ගොවි ජනතාවට මුලින් ම සේවය කිරීමේ ක්‍රමයක් ඇරඹිය යුතු ය .
මෙසේ ගෞරවණීය නිල නාමයත් සමඟ ගෞරවණීය පිළිගැනීමක් ඇතොත් අති මහත් බහුතරයක් ගොවිතැනට පිවිසෙනු නොඅනුමාන ය .
නොමිලේ පොහොර සහන දිය යුතු තාක් දිය යුත්තේ ගොවිජනතාවට ය .
බිත්තර වී , පොහොර වර්ග නොමිලයේ ලබා දිය යුතු ය .
එවිට බොහෝ තරුණ පිරිස් ගොවිතැනට නැඹුරු වෙති .
එසේ වූවිට රැකියා ප්‍රශ්නයට ගොවිතැන හොඳ පිළිතුරක් වන්නේ ය .
මඩ ගෑවුණත් ඔහුට ලජ්ජාවක් නැත .
හිතේ අභිමානයක් මෙන් ම හොඳ ආදායමක් ද වන්නේ ය .
මේ නිසා ගොවිතැන කරන තැනැත්තා රටේ ජාතියේ ශ්‍රේෂ්ඨම පුද්ගලයා බවට පත්කළ යුතුය .
මෙහිදී අප අදහස් කරන්නේ වී ගොවිතැන කරන තැනැත්තා පමණක් නොවේ .
අතිරේක භෝග වගාකරු ද අපනයන භෝග වගා කරු ද මේ ගෞරව නාමයෙන් පිදුම් ලබන්නේ ය .
ඉංග්‍රීසි පාලන කාලයේ දී ඉංග්‍රීසීහු වතු වගාව පටන් ගත්හ .
ඔවුන් ජීවත්වන ආකාරය අධ්‍යයනය කළ ලාංකිකයෝ තමන්ට ද ඒ තත්ත්වය ලබා ගන්නට හැකි නම් හොඳ යයි කල්පනා කළහ .
මේ අනුව 'වැවිලිකරු' යන නම ලබා ගන්නට බොහෝ ලාංකිකයෝ උත්සුක වූහ .
'ඉඩම් හිමි වැවිලිකරු' යන නාමය ලබා ගැනීම මහත් අභිමානයක් විය .
බොහෝ විට ඉඩම් හිමි වැවිලි කරුවන් මෙන් ම වැවිලිකරුවෝ ඉහළට උගත් අය නොවූහ .
මිල මුදල් අත ගැවසියේ නම් තමා යටතේ කම්කරු ජනතාවත් සිටී නම් ඔහු අභිමානයෙන් යුතුව දිවි ගෙවූහ .
මේ අනුව අද ද වී ගොවිතැන් කරන්නා ගේ පටන් සියලුම වගා කරුවන් අභිමානවත් අය බවට නීතියෙන් ම ව්‍යවස්ථාවෙන් පත් කළ යුතු ය .
අද බොහෝ විට කෘෂි ක්ෂේත්‍රයේ නියැළී සිටින්නේ අධ්‍යාපනයෙන් ගිලිහී ගිය අයයි .
මේ අයට බොහෝ අත්දැකීම් සම්භාරයක් ඇති නිසා කළ යුත්තේ ඔවුනට අත දීම පමණකි .
වී වර්ග හා උවදුරු වී ගොවිතැන ගැන කතා කරද්දී අතීතයේ වගා කරන ලද වී වර්ග ගැන කතා නොකර සිටිය නොහැකි ය .
එදා වගා කළ වී වර්ගවලට කෘමි උවදුරු අඩු ය .
බොල් අඩු ය .
වී බොහෝ කල් තබා ගත හැකි ය .
පෝෂ්‍යදායක ය .
වී අභිජනන ක්‍රම නිසා අද භාවිතයේ ඇත්තේ එම වී වර්ගයන් ය .
මේවාට රෝග බොහෝ ය .
කෘමිනාශක භාවිතය අත්‍යාවශ්‍යය .
සමහරවිට බොල් අධික ය .
වැඩිකල් තබා ගත නොහැකි ය .
මේ නිසා අතීතයේ භාවිතා කළ වී වර්ග වැඩිදියුණු කර වසරකට වාර තුනක් හෝ හතරක් වගා කළ හැකි තත්ත්වයේ බීජ වී නිෂ්පාදනයක් කරන්නේ නම් මැනවි .
මේ ආකාරයෙන් රජය පහසුකම් සලසන්නා තත්ත්වයේ සිට වී නිෂ්පාදනය ගොවියා විසින් කරන තැනට පහසුකම් හා දැනුම් සම්භාරයක් දීම වැදගත් වන්නේ ය .
ගොවිතැන කරන අයට ප්‍රීතියක් , වින්දනයක් සැහැල්ලුවක් හා ඒකායන ආදායම් මාර්ගයක් වන ලෙසට අවශ්‍ය වාතාවරණය සලසා දීම වැදගත් ය .
නව තාක්ෂණය භාවිතා කරමින් වැඩ පහසු කර ගැනීමේ නවීන ක්‍රම හඳුන්වා දීම වැදගත් වේ .
මෙසේ කළ විට ගොවියාට ලැබෙන අස්වැන්නෙන් ලබන ආදායම වැඩි බව ඔහුට තේරේවි .
ශ්‍රමය පමණක් වැය කර හොඳ ආදායමක් ලබා ගන්නට අවස්ථාව සලසා දීම මුඛ්‍ය අවශ්‍යතාවක් බව වටහා ගත යුතු ය .
අස්වැන්න ලබා ගන්නා අස්වැන්න සම්බන්ධයෙන් ද සතුටුදායක පිළිපැදීමක් අවශ්‍ය වේ .
වියදම අඩු නම් සාධාරණ මිලට වී අලෙවි කිරීමෙන් පාඩුවක් සිදු නොවේ .
වියදම ගොවියා විසින්ම දරා රුපියල් දහතුනකට වී කිලෝ ග්‍රෑම් එකක් අලෙවි කරන්නට පහසුකම් සැලසීමෙන් පාර්ශ්ව දෙකක් දුෂ්කරතාවයනට වැටේ .
එකක් නම් ගොවියාට සහනදායී ආදායමක් නොලැබීමයි .
අනෙක් කාරණය නම් හාල් කිලෝ ග්‍රෑම් එකකට වැඩිමිලක් ගෙවීමට පාරිභෝගිකයාට සිදුවීම යි .
ගොවියාත් සතුටට පත්වන පාරිභෝගිකයාත් සතුටට පත්වන තත්ත්වයට ඔවුන් පත් කිරීම සඳහා කළ යුත්තේ උපරිම සහනාධාර ගොවියාට ලබා දීම ඊට සරිලන සහන මිලකට සියලුම නිෂ්පාදන මිලට ගැනීම යි .
මේ සඳහා දිවයිනේ පළාත් නවයේ ම වී ගබඩා ඉදිකළ යුතු ය .
එක් එක් පළාත් සභාවේ ජන සංඛ්‍යාවට අවශ්‍ය කරන සහල් එහිම ගබඩා කළ යුතු ය .
මෙසේ කළ විට පළාත් සභාව තුළ වසන පාරිභෝගිකයාට අවශ්‍ය සහල් පළාත් සභාව තුළ ම ගබඩා කර ගත හැකි ය .
එවිට අලෙවිය සම්බන්ධ ගැටලු නිතර ඇති නොවනු ඇත .
ගොවිතැන් කරන අයට උපදෙස් දීමේ නිලතල දරන ක්ෂේත්‍ර නිලධාරිනට ගොවිතැන ගැන මනා පුහුණුවක් තිබිය යුතු ය .
කළ යුතු දේ කර පෙන්විය හැකි විය යුතුය .
ඉංග්‍රීසීන් වතු පාලනය කරන ලද කාලයේදී කම්කරුවා ලවා කරවිය යුතු කාර්යය කර පෙන්විය හැකි හැකියාවක් ඇති අය කණ්ඩායම් අතර සිටියහ .
තේ වත්තක නම් දළු නෙලන අයුරු තේ පඳුරු කප්පාදු කරන හැටි , පොහොර දමන හැටි තමන් දැන ගෙන සෙසු අයට කියා දුන්හ .
රබර් වත්තක නම් රබර් පොත්ත කපන අයුරු කිරි එකතු කරන අයුරු කර පෙන්වූහ .
ඒ ආකාරයෙන්ම වී ඇතුළු ආහාර භෝග සම්බන්ධයෙන් ද මනා පුහුණුවක් ලද අය ක්ෂේත්‍රයට පත් කළ යුතුය .
තාක්ෂණය නවීන තම ආකාරයට බීජ වී අභිජනනය කර ජනතාව ඊට හුරු කර අද කෘෂිකර්ම අංශයෙන් බීජ නිෂ්පාදනය පෞද්ගලික අංශයට පවරා ඇත .
මේ නිසා ගොවියා ද පෞද්ගලික අංශයට නැඹුරු කර ඇත .
ඇත්ත වශයෙන්ම ගොවියා රජය හා සම්බන්ධ කර තබා ගත යුතු වකවානුවක ගොවියා අවශ්‍ය උපදෙස් පතා පෞද්ගලික අංශවලට යොමු කිරීම බලවත්ම වරදකි .
ගොවියා ද අත්හදා බලන අයෙකි .
ඔහුට උදව් වන්නේ අත්දැකීම් ය .
නමුත් තාක්ෂණ පහසුකම් ලබාදී පර්යේෂණ අවස්ථා සඳහා විධිමත් පුහුණුවක් ලබා දෙන්නේ නම් ඉතා අගනේ ය .
ගොවි නිෂ්පාදන සඳහා අධික මිලක් යන්නේ රසායනික පොහොර , කෘෂි රසායනික ද්‍රව්‍ය භාවිතය අවශ්‍යම තැනට පත්ව ඇති නිසා ය .
මේ වියදම් අධික සෞඛ්‍යයට ද අහිත කර මේ නවීනයයි .
හඳුන්වා දුන් ක්‍රමවලින් ගොවියා මුදා ගත යුතු ය .
කාලාන්තරයක් තිස්සේ කරගෙන ආ කාබනික පොහොර භාවිතය කෙම් ක්‍රමවලින් වගාවේ රෝග වැළැක්වීම නැවත සමාජගත කළ යුතු ය .
අතීතයේ ගොවියා බහුල වශයෙන් කොළ පොහොර භාවිතා කළේය .
ඇල්බීසියා , කැකුණ , ගන්සූරිය වැනි කොළ වර්ග පොහොර කර ගත්තේය .
අද කොම්පොස්ට් පොහොර භාවිතයට ගොවියා නැඹුරු කර විය යුතු ය .
කොම්පෝස්ට් පොහොර නිෂ්පාදනයට ඇති ඉඩ ප්‍රස්ථා බොහෝ ය .
කොළ පොහොර භාවිතය ඉතා පහසු ය .
ගෙවතුවල අප්‍රමාණ දිරාපත් කොළ ද්‍රව්‍ය ඇත .
පිදුරු දවා විනාශ කර දමති .
මේ නිසා පොහොර යෙදීමට මෙන්ම දහයියා යෙදීමට ද ගොවියා පුරුදු පුහුණු කළ යුතුය .
අද හැම පැත්තෙන් ම අසන්නට ලැබෙන දෙයක් නම් පරිසරය දූෂණය වන කැළි කසළ සම්භාරය සම්බන්ධ ගැටලුවයි .
කැළි කසළ බැහැර ලීමේ උග්‍ර ගැටලු මතුවී ඇත .
මේ නිසා කොම්පෝස්ට් පොහොර නිෂ්පාදනයට අවශ්‍ය අමුද්‍රව්‍ය තිබේ .
මේ නිසා ගොවියාට ම කොම්පෝස්ට් නිපදවා ගැනීම ගැන උනන්දුව හා උපදෙස්වලට අමතරව කොම්පෝස්ට් පොහොර නිෂ්පාදනය සඳහා වෙන ම අධිකාරියක් හෝ සංස්ථාවක් හෝ ආරම්භ කරන්නේ නම් අඩුමිලට කොම්පෝස්ට් පොහොර අලෙවි කළ හැකි ය .
අමුද්‍රව්‍ය වලට වැය වන්නේ ද අඩු මිලකි .
නගරවල නිවෙස්වලින් බැහැර කරන අපද්‍රව්‍ය දිරා යන හා දිරා නොයන ඒවා වෙනමත් දිරා යන දෑ වෙනමත් වෙන් කර දෙන්නේ නම් එකතු කරන අයට පහසුවක් වන්නේ ය .
මේ අනුව ක්‍රියා කළහොත් පිටරටට ඇදී යන රසායනික පොහොර සඳහා වූ මුදල් ද ඉතිරිවනු ඇත .
හැකිතාක් දුරට සහන දෙමින් ඉතාමත් ඉස්තරම් වූ පිළිගැනීමක් ඇතිව , අස්වැන්න ලද විගසම ගොවියා සතුටු වන ආකාරයේ අලෙවි පහසුකම් සැලසීම පහසුවෙන් නිපදවා ගත හැකි කාබනික පොහොර වලට හුරු කිරීම .
ගොවියා ගේ අනාගතය සුරක්ෂිත කරන රක්ෂණ ක්‍රම හඳුන්වා දීම .
භෝග වර්ග කල් තබා ගැනීමේ නව පහසු ක්‍රම හඳුන්වා දීම .
නිපදවන්නේ යම් තරමක් ද ඒ ප්‍රමාණය ම මිලදී ගැනීම ආදි පහසුකම් සලසන්නේ නම් ශ්‍රී ලංකාව ආහාරයෙන් ස්වයංපෝෂිත වනු ඇත .
ගොවියා ද තෘප්තිමත් වනු ඇත .
ටී . බී . දිසානායක දේශීය කෘෂිකර්මය නඟාසිටුවීමෙන් තොර ව අපට අනාගතයක් නැහැ මහාචාර්ය ජගත් වික්‍රමසිංහ අප ආරම්භ කළ යුත්තේ අපේ ගොවියාට අන්තර් ජාතික වෙළෙඳ පොළට ළඟා විය හැකි වැඩපිළිවෙළකි .
එහි යහපත් ආරම්භයක් ලෙස පොහොර සහනාධාරය සඳහන් කළ හැකි ය .
විදේශ ගැති පිළිවෙතින් මිදී දේශීය ආර්ථිකයට පණ දෙන ඒ මත පදනම් වූ ආර්ථික සංවර්ධනයක අවශ්‍යතාව මෙරට ජනතාව විසින් අවධාරණය කරනු ලැබ ඇත .
මෙසේ පවසන්නේ මහාචාර්ය ජගත් වික්‍රමසිංහ මහතා යි .
එවැනි ගමනකට අවැසි මඟ හෙළිපෙහෙළි කර ගත හැකි ආකාරය පසුගිය දා 'සිළුමිණ' සමඟ සම්මුඛ සාකච්ඡාවට එක්වෙමින් ඒ මහතා පැහැදිලි කළේ මෙසේ ය .
පොහොර සහනාධාරය ක්‍රියාත්මක කිරිමට පියවර ගැනීම ඔබ දකින්නෙ මොන ආකාරයට ද? මෙවර මැතිවරණයේ දී ජනතාව විපක්ෂයට වගේ ම පාලක පක්ෂයටත් ජනවරම සමඟ ම යම් නිශ්චිත පණිවිඩයකුත් ලබා දුන්නා .
එකී පණිවිඩය පාලක පක්ෂය නිවැරැදි ව තේරුම් ගෙන තිබෙනවා ය යන්න සංකේතවත් කිරීමක් හැටියටයි මම මෙය දකින්නෙ .
ඒ පණිවිඩය තමයි දේශීය නිෂ්පාදන ආර්ථිකය යළි පණගැන්විය යුතුය කියන එක .
දේශීය ගොවියාට සහන සැලසීම වැදගත් වෙන්නෙ මොන අර්ථයෙන් ද? 1996 වසරේ දී ලංකාවට පැමිණි ලෝක බැංකු නියෝජිතයෝ මේ රටේ වතු කෘෂිකර්මය හැර අනෙකුත් කෘෂිකර්මාන්තයේ තියෙන යෝග්‍යතාව ගැන පරීක්ෂණයක් කිරීමේ අරමුණින් සමීක්ෂණයක් කර වාර්තාවක් ඉදිරිපත් කළා .
එයින් ලංකාවේ වී සහ වෙනත් ආහාර වර්ග නිෂ්පාදනය කිරිම අසාර්ථකයි කියන නිගමනයට ලෝක බැංකුව පැමිණියා .
එයට හේතු වශයෙන් දක්වා සිටියේ , ලෝක වෙළෙඳ පොළේ මිල ගණන් සහ නිෂ්පාදන පිරිවැය සමඟ ලංකාවේ නිෂ්පාදනවලට තරග කිරීමේ හැකියාවක් නැති බවයි .
ඒ අනුව ලෝක බැංකුවේ නිර්දේශය වුණේ වී වගාව සහ අතිරේක බෝග වගාව අතහැර ඒ වෙනුවට වාණිජ බෝග ඒ කියන්නේ දුම්කොළ , ගර්කින් වගේ අන්තර් ජාතික වෙළෙඳ පොළට අවශ්‍ය දෑ නිෂ්පාදනය කළ යුතු ය කියන එකයි .
ඒ යෝජනාව අපේ රටට ගැළපෙනව ද? මේ තමයි " නව ලිබරල්වාදී දර්ශනය " දේශීය වශයෙන් තියෙන දේ නැති කරලා , ජාත්‍යන්තර බලවේගයනට ගොදුරු වෙන තත්ත්වයකුයි ඒ මගින් නිර්මාණය කරෙන්නෙ .
මේ මැතිවරණයේ දී මේ රටේ බහුතර ජනතාව මෙන්න මේ විදේශ ගැති මතවාදය හා වැඩ පිළිවෙළ සම්පූර්ණයෙන් ම ප්‍රතිකේෂ්ප කර තිබෙනවා .
එක්සත් ජාතික පක්ෂ ආණ්ඩුව " යළි පුබුදමු ශ්‍රී ලංකා " කියන වැඩපිළිවෙළ යටතේ කළේ රජය ආර්ථික කටයුතුවලින් ඈත් කිරීම .
රජයේ වියදම් අඩු කිරීම , ඒ යටතේ පොහොර සහනාධාරය අඩු කිරීම , ගොවි ජන සේවා සියල්ල ම පාහේ පෞද්ගලික අංශයට පවරා දීම යනාදිය යි .
රජය මේ විදිහට ඈත්වීමත් සමඟ ම සිද්ධ වුණේ ගොවියට තමන් ගේ නිෂ්පාදන වියදමේ වටිනාකමටවත් විකුණා ගන්නට බැරි තත්ත්වයක් උදාවීම යි .
එයින් ගොවියාට සහතික මිලවත් නොලැබී යන තත්ත්වයක් නිර්මාණය වුණා .
මේ පසුබිම යටතේ පසුගිය මැතිවරණයේ දී මේ රටේ බහුතර ජනතාව ලිබරල්වාදී දර්ශනය මත ක්‍රියාත්මක වු පසුගිය පාලන සමයේ වැඩපිළිවෙළ සම්පුර්ණයෙන් ම ප්‍රතිකේෂ්ප කර තිබෙනවා .
මේ නිසා නව රජයට ඉතා විශාල වගකීමක් පැවරී තිබෙන බව තේරුම් ගත යුතු යි .
ඊට විකල්ප ලෙස දේශීය ආර්ථිකය ශක්තිමත් කිරීමෙන් අපේක්ෂිත ඉලක්ක ඉටුකරලීමේ හැකියාවක් තිබෙනවා ද? ලෝකය ම නව ලිබරල්වාදී වෙළෙඳපොළ ආර්ථිකයක් කරා යන පසුබිමක ඇයි ලංකාවේ අපි දේශීය කෘෂි ආර්ථිකය ශක්තිමත් කරන්නට අවශ්‍ය යෝජනා නිර්දේශ කරන්නෙ කියන එක පළමු ව පැහැදිලි කර ගත යුතු වෙනවා .
මේක පැහැදිලි කරගන්න අපට ගන්න පුළුවන් ගිය අවුරුද්දේ මෙක්සිකෝවේ පැවති කැංකුං සමුළුව .
එහෙත් ඉන්දියාව , බ්‍රසීලය , චීනය වගේ රටවල් ප්‍රධාන ඉල්ලීමක් කළා කාර්මික දියුණු රටවල සංවිධානයෙන් .
( O E C D ) මේ දියුණු රටවල් ඒ රටවල ගොවියන්ට ලබා දෙන සහනාධාරය හා සමාන සහනාධාරයක් නොදියුණු රටවල ගොවියන්ටත් ලැබිය යුතු ය කියා .
දියුණු රටවල් තිහක් නියෝජනය කරන කාර්මික දියුණු රටවල් විශේෂයෙන් ඇමරිකාව , යුරෝපා හවුල , ජපානය , කොරියාව ඇතුළු මේ රටවල් ඒ රටවල ගොවියන්ට සහනාධාර දෙනවා .
එය ප්‍රමාණයක් හැටියට ගත්තොත් අවුරුද්දකට ඇමරිකානු ඩොලර් කෝටි තිස්පන්දහක් පමණ වෙනවා .
මේක තවත් විදිහකට දක්වනවා නම් ලංකාවේ අපි අවුරුද්දකට උපයන ජාතික ආදායම වගේ විසි ගුණයක් .
ප්‍රංශයෙන් මේ ගොවි සහනාධාර ගැන උදාහරණයක් ගත්තොත් ඒ රටේ ඇති කරන කිරි එළදෙනෙක් සඳහා ඒ ගව පට්ටියේ හිමිකරුටටට දවසකට ලබා දෙන සහනාධාරය ඩොලර් 2 ක් ඒ කියන්නෙ රුපියල් දෙසීයක් රජයෙන් ලබා දෙනවා .
ඇමරිකාවෙත් තත්ත්වය මේක ම යි .
ඇමරිකාවේ ගොවි සහනාධාර ලැබෙන අංශ ගැන බැලුවොත් , කිරි , තිරිඟු , සහල් , කපු , සීනි වගේ දේවල් ඇතුළත් වෙනවා .
ගොවියට ලැබෙන සහනාධාර ප්‍රායෝගිකව ක්‍රියාත්මක වන ආකාරය විග්‍රහ කරන්න පුළුවන් ද ? ඇමරිකාවේ නිෂ්පාදනය කරන සහල් පිළිබඳ විශේෂයෙන් සලකා බලනවා නම් ඒ රටේ නිෂ්පාදනය කරන සෑම සහල් කිලෝවකට ම 50% ක පමණ සහනාධාරයක් රජය විසින් ගොවියාට ලබා දෙනවා .
තවත් ඒක සරල කරනවා නම් ඇමරිකානු ගොවියට සහල් කිලෝවක් නිෂ්පාදනය කරන්න ඩොලර් එකක් වියදම් වෙනව නම් ඩොලර් භාගයක් රජයෙන් ගොවියට ලබා දෙනවා .
මේ නිසා ඇමරිකානු ගොවියට පුළුවන් ලෝක වෙළෙඳ පොළේ දී ඩොලරයක් වටින සහල් කිලෝවක් ඩොලර් භාගයකට අලෙවි කරන්න .
දියුණු රටවල සහල් ගොවියට 50% ක සහනාධාරයක් ලැබෙන නිසා ඇමරිකානු හා යුරෝපීය ලෝක වෙළෙඳ පොළේ සහල් මිල කෘත්‍රිම තත්ත්වයක් විසින් පාලනය කරෙනවා .
2002 දී අප සහල් මෙට්‍රික් ටොන් 969 ක් ගෙන්වලා තියෙනවා .
ඒකට අපි වියදම් කරල තියෙනවා රුපියල් මිලියන 1732 ක් .
ඒක ගණන් හදල බැලුවම පේනවා .
සහල් කිලෝවක වටිනාකම රුපියල් 9 යි ශත විසි ගණනක් වෙලා තියෙන බව .
ඒක එහෙම වෙන්නේ ගොවියට ලැබෙන අර සහනාධාරය නිසයි .
මේ දියුණු රටවල් කෘෂි කර්මාන්තයට ලබා දෙන සහනාධාර අංශ කිහිපයකින් ලබා දෙනවා .
මුලින් ම නිෂ්පාදනය කරන ගොවියට සහනාධාරයක් ලබා දෙනවා .
ඊළඟට පිටරටකට අලෙවි කරන කොට තවත් සහනාධාරයක් ලබා දෙනවා .
මේවා එකතු කරලා බැලුවම ඒ රටවල ගොවියට ලැබෙන සහනාධාරය එකට එකක් තරම් වෙනවා .
ඒ කියන්නේ ලංකාවට හාල් කිලෝවක් ලැබුණේ රුපියල් 9 ට නම් , ඒකේ නිෂ්පාදන වියදම රුපියල් 18 ක් විතර වෙනවා .
නියම පිරිවැය 18 ක් වෙලා තියෙන කොට ලෝක වෙළෙඳ පොළට විදේශ දියුණු රටවල ගොවියාට වී කිලෝවක් රුපියල් 9 ට දෙන්න පුළුවන් වෙලා තියෙන්නෙ ඒ අයට ලැබෙන සහනාධාරය නිසයි .
මේ විදේශීය ආදර්ශය අනුගමනය කිරීමේ හැකියාවක් අපට තිබෙනව ද? ලංකාවේ වී නිෂ්පාදකයාට සහනාධාර නැතිව වී කිලෝවක් නිෂ්පාදනය කරන්නත් රුපියල් 18 - 20 වගේ මුදලක් වැය වෙනවා .
ඒ කියන්නේ ලෝක වෙළෙඳ පොළේ වී ගොවියාට යන වියදම හා සමාන වියදමක් .
මේ නිසා ලංකාවේ වී වගාව එතරම් ම අසාර්ථක නැති බව ඉතා පැහැදිලිව පෙනෙනවා .
මේ යථාර්ථය තේරුම් අරගෙන අපේ වී ගොවියව ආරක්ෂා කරගන්න නම් ඇමරිකාව , යුරෝපය , ජපානය වගේ දියුණු රටවල වී ගොවියට රජයෙන් ලැබෙන සහනාධාර වලට සමාන සහනාධාරයක් අපේ වී ගොවියටත් ලැබෙන්න ඕන .
ඒකට ආරම්භයක් වශයෙන් පොහොර සහනාධාරය වැඩි කිරිම හොඳ පෙරනිමිත්තක් .
ඊට අතිරේකව කලින් තිබුණා වගේ වී සඳහා සහතික මිලක් ඇති කරලා ලෝක වෙළෙඳ පොළේ මිලට සමාන වන මිලකට සහනාධාර යටතේ අපේ වී මිල දී ගන්න ක්‍රමයක් ඇති කළ යුතු වෙනවා .
එයින් ලැබෙන ප්‍රතිලාභ ගැන කථා කරනවා නම් ? ඒ ක්‍රමය යටතේ අපේ රටේ සහල් මිලත් ලෝක වෙළෙඳ පොළේ සහල් මිල සමාන තත්ත්වයට පත් කළොත් අපේ රටේ සහල් පරිභෝජනය ඉහළ යනවා වගේ ම පිටි ආනයනය සඳහා වැයවෙන අති විශාල මුදලක් ඉතිරි වෙනවා .
දැන් අපේ රටේ මිනිස්සු පාන් කන්නේ ලාභය නිසයි .
ඒකට ම පහසුවත් එකතු වෙනවා වෙන්න පුළුවන් නමුත් ඒකට වඩා තර්කානුකූලව බැලුවොත් ලාභදායි බව තමයි ප්‍රධාන වශයෙන් බලපාන්නේ .
ඒ නිසා දැනට රුපියල් 28 ක් විතර වෙන සහල් මිල අපට පුළුවන් නම් රුපියල් 15 කට පමණ අඩු කර ගන්න , අපට සාර්ථක ප්‍රතිඵල අත් කරගන්න පුළුවන්කම තියෙනවා .
දේශීය කෘෂිකර්මාන්තය නඟා සිටුවීම කියන තරම් පහසු නැහැ නේ ද? ඒ සඳහා අවශ්‍ය ප්‍රතිපාදන සපයා ගැනීම ගැටලුවක් නෙවෙයි ද? මුදල් අමාත්‍යවරයාම කියල තියෙන විදිහට මේ පොහොර සහනාධාරය දීමට රුපියල් බිලියනයක් අවශ්‍ය වෙනවා , මේ මුදල කොහෙන් ද හොයා ගන්නෙ ? දැනට අප රටේ සිදුවන නාස්තිය , දූෂණය වගේ දේවල් අඩු කරලා යම් මුදලක් ඉතිරි කර ගන්නවා වගේ ම , ඉතා ම වැදගත් දෙයක් තමයි ආහාර සුරක්ෂිත භාවය ඇති කර ගැනීම , මොකද ආහාර සුරක්ෂිත භාවයක් නැති ව රටකට ඉදිරියට යන්න බැහැ .
ඇමරිකාව නිදර්ශනයකට අරන් බැලුවොත් ආහාර මෙට්‍රික් ටොන් දහස් ගණනක් ඒ අය තොග රැස්කරල තියාගෙන ඉන්නවා .
ඒ අය ගේ ආහාර සුරක්ෂිත භාවය සඳහා .
මේක අපේ රටෙත් කරන්න නම් අපේ රටෙත් කෘෂිකර්මය දියුණු කරන්න ඕන .
35% ක් ව තිබූ ආදායම් බද්ද පසු ගිය ආණ්ඩුව 30% දක්වා අඩු කළා .
එයින් සැලකිය යුතු මුදලක් රජයට අහිමි වුණා .
එය නැවත වැඩි කිරීමෙන් යම් මුදලක් සපයා ගන්නට පුළුවන්කම තිබෙනවා .
ඒ වගේ ම බදු සහන පනතින් රජයට අය විය යුතු ව තිබූ බදු මුදල් රුපියල් කෝටි ගණනක් අය කර නොගැනීමෙන් විශාල මුදලක් අහිමි වී තිබෙනවා .
නව රජයට යම් ක්‍රමයක් මගින් ඒ මුදල යළි ලබා ගැනීමට ක්‍රියා කළ හැකි යි .
රට දියුණු කිරීමයි සැප විඳීමයි දෙක එකට කරන්න බැරි නිසා අධි සුඛෝපභෝගී භාණ්ඩ පරිහරණය කරන්නන් ගෙන් විශාල මුදලක් බදු වශයෙන් අය කර ගැනීමේ හැකියාවත් තිබෙනවා .
ගොවි සහන ලබා දෙන්න බිලියන පහක් හයක් වගේ මුදලකුයි අවශ්‍ය වෙන්නේ .
ඒ මුදල සොයා ගැනීම අපහසු නැහැ .
ඒ වගේ වරප්‍රසාද දුප්පත් ජනතාවට ලබා දීමේ වැඩපිළිවෙළකුයි අද අවශ්‍ය වෙන්නේ , කැසිනෝ , රේස් , මත්පැන් වගේ දේවල් වලට සහන සැලසීම වෙනුවට කළ යුත්තේ ඒ සඳහා විශාල බදු අය කිරීමෙන් ලැබෙන මුදල් සමාජ සංවර්ධනයට අවශ්‍ය ලෙස ආයෝජනය කරවීමයි .
දේශීය කෘෂිකර්මාන්තය දියුණු කරන්නත් ඒ මගින් රට දියුණු කිරීම සඳහාත් යොදා ගත හැකි උපාය මාර්ග ගැන කතා කළොත්? පරිභෝජනය කරන භාණ්ඩ හා සේවා සඳහා විදේශ වෙත විශාල මුදල් ප්‍රමාණයක් දැනට ඇදී යමින් තිබෙනවා .
එය හැකිතාක් නැවැත්වීමට පියවර ගත යුතු යුතුයි .
දේශීය වශයෙන් සිදු කැරෙන නිෂ්පාදන දියුණු කිරීම සඳහා ආදේශන ආනයන සීමා කළ යුතු යි .
එහි දී හැටේ හැත්තෑවේ දී කළ මෝඩකම යළිත් නොකළ යුතු යි .
කළ යුත්තේ ආනයන සීමා කරන්න බදු ඉහළ දැමීම යි .
එතැනින් නොනැවතී දේශීය නිෂ්පාදනය දිරි ගැන්වීම සඳහා පෙරටුගාමී ව ක්‍රියා කරන රටවල් සමඟ එක්ව අන්තර් ජාතික සහයෝගය ලබා ගැනීම සඳහා ප්‍රබල හඬක් නැඟීමත් අත්‍යාවශ්‍ය වෙනවා .
මේ ගමනේ දී දේශීය නිෂ්පාදන ආර්ථිකයක් ගොඩ නැඟීමට එරෙහි බලවේගවලට මුහුණ දීමටත් සිදුවෙනවා නේ ද? නව ලිබරල් වාදී ආර්ථික ප්‍රතිපත්ති පොතේ හොඳට තිබුණට ප්‍රායෝගික ව එහෙම නැහැ .
හේතුව දේශීය ආර්ථිකය ශක්තිමත් වීම වැළැක්වීම සඳහා ක්‍රියා කරන බලවේග සැලසුම් සහගත ව දියුණු රටවල යහපත සඳහා හිතාමතා ම අන්තර් ජාතික වෙළෙඳ පොළ විකෘති කර තිබෙනවා .
මේ නිසා අපේ රටේ ගොවියා විතරක් නෙවෙයි බ්‍රසීලයේ කපු වගා කරන ගොවියත් වහ බොන තත්ත්වයක් නිර්මාණය කිරීමට තරම් සූක්ෂ්ම වී තිබෙනවා .
අප්‍රිකානු රටවලටත් ඒ ඉරණම අත් වී තිබෙනවා .
ඒ නිසා අප ආරම්භ කළ යුත්තේ අපේ ගොවියාට අන්තර් ජාතික වෙළෙඳ පොළට ළඟා විය හැකි වැඩපිළිවෙළකුයි .
සාකච්ඡා කළේ රවි රත්නවේල් ඡායාරූප - සුදම් ගුණසිංහ සාම විනිසුරු හොරණ , ගෝනපොළ , කුඹුකේ ´ කැළුම් ` හි රුවන් ඩී . අරත්තනගේ මහතා මුළු දිවයිනටම බලපාන පරිදි සාම විනිසුරු වරයෙකු වශයෙන් පත්කොට තිබේ .
කොළඹ නාලන්දා විද්‍යාලයේ ආදි ශිෂ්‍යයෙකු වන ඒ මහතා ශ්‍රී ජයවර්ධනපුර විශ්වවිද්‍යාලයේ උපාධි ධරයෙකි .
ජනසන්නිවේදනය පිළිබඳ පශ්චාද් උපාධිලාභී අරත්තනගේ මහතා බුදුසරණ පත්‍රයේ ප්‍රධාන කර්තෘ වශයෙන් වසර අටක් සේවය කළ අතර , දැනට ලේක්හවුස් ආයතනයේ මාධ්‍යවේදියෙකු වශයෙන් කටයුතු කරයි .
විවිධ සමිති සමාගම් රැසක නිලතල හොබවන ඒ මහතා බුදුසරණ ධර්මදේශනා මාලා වාර්ෂික සඟරාවේ සංස්කාරක වශයෙන් ද ක්‍රියා කළ අතර ඒ මහතා දක්ෂ ලේඛකයෙකු ද වේ .
සාම විනිසුරු මාතර දීයගහ ´ ඉන්ද්‍රාණි ` නිවසේ පදිංචි මාලනී පද්මා රාමනායක මහත්මිය මාතර අධිකරණ දිස්ත්‍රික්කය සඳහා සාම විනිසුරුවරියක වශයෙන් පත්කර ඇත .
මෙතුමිය විශ්‍රාම ලත් ගුරුමාතාවක් වන අතර දියගහ නැගෙනහිර ස : න : ස සභාපති ධූරය සහ මෛත්‍රී වැඩිහිටි නිවාසයේ ද සභාපති ධූරය දරන්නීය .
සාම විනිසුරු කඩවත ඇල්දෙණිය අභිනවාරාමවාසී දෑල සුමනසිරි හිමියන් දිවයිනට ම සාම විනිසුරුවරයකු ලෙස පත් කර ඇත .
බෞද්ධ හා පාලි විශ්වවිද්‍යාලයෙන් ගෞරව ශාස්ත්‍රවේදී උපාධිය ද කැලණිය විශ්වවිද්‍යාලයෙන් විශේෂ ශාස්ත්‍රවේදී උපාධිය සහ ශාස්ත්‍රපති උපාධිය ද විවෘත විශ්වවිද්‍යාලයෙන් අධ්‍යාපන ඩිප්ලෝමා උපාධිය ද හිමිකර ගත් උන්වහන්සේ දැනට බප / කැල / සපුගස්කන්ද මහා විද්‍යාලයේ ආචාර්යවරයකු ලෙස කටයුතු කරයි .
උන්වහන්සේ එම විද්‍යාලයේ ගුරු සුභසාධක සංගමයේ සභාපති ධූරය ද බෞද්ධ සංගමයේ අනුශාසක ධූරය ද බියගම භික්ෂු ගුරු සංවිධානයේ ලේකම් ධූරය ද හොබවති .
සාම විනිසුරු මහව , ජනජයපුර , ´ බෙතෙල් ක්ලිනික් ` හි පදිංචි ආයුර්වේද වෛද්‍ය , විශේෂඥ අක්ෂි වෛද්‍ය සහ අනුපූරක වෛද්‍ය විශේෂඥ , පී . එම් . ජේ . ධම්මිකා කුමාරිහාමි මහත්මිය මුළු දිවයිනටම සමාදාන විනිශ්චයකාරවරියක ලෙස පත්වීම් ලැබ ඇත .
ගම්පහ වික්‍රමාරච්චි ආයුර්වේද වෛද්‍ය විද්‍යාලයෙන් ඩී . එස් . ඒ . එම් . එස් උපාධිය ලැබූ ඇය අක්ෂි රෝග පිළිබඳ විශේෂඥ වෛද්‍යවරියක් ද වන්නීය .
හෝමියෝපති වෛද්‍ය ක්‍රමය චීන කටු චිකිත්සාව මෙන් ම ආයුර්වේද පංචකර්ම චිකිත්සාව සම්බන්ධයෙන් විශේෂයෙන් හදාරා ඇති ඇය තවදුරටත් ඉන්දියාවේ නවදිල්ලිහිදී එම් . එප් . අයි . එම් සහතිකයද ලබාගත්තාය .
එසේම අනුපූරක වෛද්‍ය විද්‍යාව පිළිබඳ ජාත්‍යන්තර විශ්වවිද්‍යාලයෙන් පශ්චාත් උපාධි හදාරා එම් . ඩී ( එම් . ඒ . ) සහ ආචාර්ය උපාධිය හිමිකරගත්තාය .
වෛද්‍ය ක්ෂේත්‍රය තුළ කරන ලද විශිෂ්ට සහ අපරිමිත සේවාව අගය කරනු පිණිස ඇයව වසර 2002 දී ´ වයඹ සහශ්‍රාභිෂේක දේශීය වෛද්‍යශුරී ` නාම සම්මුතික රාජ්‍ය සම්මානයෙන් පිදුම් ලැබුවා ය .
සාම විනිසුරු මාතර නාදුගල වටගෙදර " චන්දනවාස " පදිංචි ඩබ්ලිව් . ජී . සුනිල් මාතර දිස්ත්‍රික්කයට බලපාන පරිදි සාම විනිසුරුවරයෙකු ලෙස පත්කර ඇත .
ප්‍රදේශයේ ගොවි සංවිධාන ඇතුළු සමිති කීපයක නිලතල දරන අතර දැනට ජාතික ජල සම්පාදන හා ජලාපවහන මණ්ඩලයේ සේවය කරනු ලබයි .
සාම විනිසුරු කෑගල්ල අධිකරණ දිස්ත්‍රික්කයේ නව සාම විනිසුරුවරයෙකු වශයෙන් වෛද්‍යාචාර්ය කොටියාකුඹුරේ ආර් . පී . උබේසේකර මහතා පත්වීම් ලැබ සිටී .
කොටියාකුඹුර පාරම්පරික වෙදකමේ වර්තමාන පුරුක වන උබේසේකර මහතා කොටියාකුඹුර ආයුර්වේද බෙහෙත් ශාලාවේත් කටු චිකිත්සාගාරයේ සහ උබේසේකර දේශීය ඖෂධ නිෂ්පාදනාගාරයේත් අධිපතිත්වය හොබවයි .
සමස්ත ලංකා එක්සත් ආයුර්වේද වෛද්‍ය මහා මණ්ඩලයේ කෑගල්ල දිස්ත්‍රික් සභාපතිවරයා ද වන ඔහු දේශීය වෛද්‍ය සූරී - දේශීය වෛද්‍ය විශාරද වෛද්‍ය ශිරෝමණී ආදි වෙද සම්මානයන්ගෙන් ද බුහුමන් ලැබූවෙකි .
සාම විනිසුරු ( වීරඹුගෙදර සමූහ ) පොතුහැර , බංගලාවත්ත අබ්දුල් ලතීෆ් මොහොමඩ් තව්ෆික් මහතා දිවයිනට ම බල පැවැත්වෙන පරිදි සාම විනිසුරුවරයකු ලෙස පත් කර ඇත .
පොතුහැර මුස්ලිම් විද්‍යාලය , පොල්ගහවෙල අල් ඉර්ෆාන් මධ්‍ය මහා විද්‍යාලය යන විද්‍යාලයයන් හි ආදි ශිෂ්‍යයකු වන තව්ෆික් මහතා ව්‍යාපාරිකයෙකි .
සාම විනිසුරු ඉබ්බාගමුව උඩවෙල පදිංචි ජේ . ඒ . ආර් . ටී . ජයසූරිය මහතා මුළු දිවයින සඳහා සාමදාන විනිශ්චයකාරවරයෙකු වශයෙන් පත් කර ඇත .
ජයසූරිය මහතා , " සූර්යාලෝක " ජ්‍යොතිර් විද්‍යා පර්යේෂණ ආයතනයෙහි අධිපති වන අතර , ජ්‍යොතිෂ පුවත්පත් ලේඛකයෙකු වශයෙන් ද සමාජ සේවකයෙක් වශයෙන් ද කටයුතු කරයි .
ජ්‍යොතිර් විද්‍යාව සහ හස්ත රේඛා විද්‍යාව පිළිබඳව හසළ දැනුමක් ඇති ඒ මහතා එකී විෂයයන් පිළිබඳව පර්යේෂකයකු වශයෙන් ද කටයුතු කරයි .
සම්මාන ලබයි .
අමරපුර මහ නිකායේ මහා සංඝ සභාවේ නිර්දේශය අනුව ප්‍රවීණ ලේඛකයෙකු සාහිත්‍යධරයෙකු හා කවියෙකු වූ වැලිතර ඒ . රණසිංහ මහතා වෙත ජනමාන්‍ය විභූතිරත්න ගෞරව සම්මානය ප්‍රදානය කෙරිණි .
පිළියන්දල මාකන්දන විජිතපුර මාවතේ අංක 15/29 දරන නිවසේ පදිංචි රණසිංහ මහතා දෛවඥ නදෝරිස් රණසිංහ මහතා ගේ පුත්‍රයා ය .
පුරා අඩසියවසක කාලයක් තුළ දිවයිනේ ගිහි පැවිදි පඬ්වරුන් , විද්‍යාර්ථීන් , ලේඛකයින් , ගත්කතුවරුන් , කවීන් , දානපතියන් හා විවිධ දේශපාලනඥයින් ගේ චරිතාපදාන සිය ගණන් පුවත්පත්වලින් ජනතාවට එළිදැක්වීය .
පදවි ලබති .
කොළඹ කොටුව සමූහ කොළඹ ප්‍රාදේශීය ශාසනාරක්ෂක මණ්ඩලයේ නිලවරණයේ දී කොළඹ 10 , පංචිකාවත්ත අභයසිංහාරාධිකාරි ශාස්ත්‍රවේදී දෙමළුස්සේ මෙධංකර හිමියෝ ලේඛකාධිකාරී ධූරයට නිතරගයෙන් තේරී පත් වූහ .
දැනට කොළඹ කලාප අධ්‍යාපන කාර්යාලයේ බුද්ධ ධර්මය විෂය පිළිබඳව ගුරු උපදේශක වශයෙන් සේවය කරන උන්වහන්සේ කොළඹ ප්‍රාදේශීය ශාසනාරක්ෂක මණ්ඩලයට අනුබද්ධිත දහම් ගුරු සංගමයේ , බොදු සිසු සංගමයේ මෙන් ම විවිධ සමිති සමාගම්වල අනුශාසක ධූරය හොබවති .
ප්‍රදේශයේ ජාතික ආගමික සාමාජික සේවාවන්හි ක්‍රියාකාරි මැදිහත්කරුවෙකු වශයෙන් කටයුතු කරන උන්වහන්සේ බෞද්ධ අබෞද්ධ කා අතරත් ජනප්‍රියත්වයට පත්ව සිටිති .
උපාධි ලබයි .
ශ්‍රී ලංකා නාවික හමුදාවේ කපිතාන් පෙමින්ද ජයසිංහ මහතා ශ්‍රීමත් ජෝන් කොතලාවල විද්‍යා පීඨ උපාධි ප්‍රදානෝත්සවයේ දී විශ්‍රාම ලත් යුද හමුදාපති ලුතිනන් ජනරාල් ඩෙනිස් පෙරේරා වෙතින් කළමනාකරණ ( ආරක්ෂක අධ්‍යයන ) ශාස්ත්‍රපති උපාධිය ලබා ගත්තේය .
ශ්‍රී ලංකාවේ නාවික පෙදෙස් සියල්ලේ ම සේවය කර ඇති කපිතාන් ජයසිංහ බංගලාදේශ ජාතික විශ්ව විද්‍යාලයේ දී ද ආරක්ෂක අධ්‍යයන පිළිබඳ ශාස්ත්‍රපති උපාධියක් ලබා ඇත .
ඔහු ගේ පශ්චාත් උපාධි අධ්‍යයනය එතෙකින් නොනැවතී ඉහත කී උපාධිය ලංකාවේ දී ලැබීය .
කොතලාවල ආරක්ෂක පීඨයේ පළමු බඳවා ගැනීමෙන් මෙම පශ්චාත් උපාධිය ලැබූ පළමුවැන්නා ද මොහු ය .
මෙයට අමතරව කොතලාවල ආරක්ෂක පීඨයේ විද්‍යාර්ථයන් ගේ සංගමයේ ප්‍රථම සභාපති වන්නේ ද කපිතාන් ජයසිංහ යි .
ලේඛන උපාධි ලබති .
ගොතටුව පාරමිතා ශ්‍රී මහ බෝධි මලු විහාරාධිපති කොළඹ පළාතේ උප ප්‍රධාන සංඝ නායක කීර්ති ශ්‍රී වාගීශ්වර විනයාචාර්ය ගෞරව ශාස්ත්‍රවේදී ශාස්ත්‍රපති , ලේඛනශූරී අරම ධම්මතිලක නාහිමියන් ග්‍රන්ථ කර්තෘවරයෙකු වශයෙන් ද පුවත් ලේඛකයෙකු වශයෙන් ද හතළිස් වසරක් පුරා ධර්ම ශාස්ත්‍රීය ලිපි සපයමින් කරන ලද ධර්ම ශාස්ත්‍රීය සේවාවට උපහාර වශයෙන් උන්වහන්සේට " බුද්ධර්ම විසාරද ලේඛන ශාස්ත්‍රි " උපාධිය අමරපුර එක්නැළිගොඩ පාර්ශ්වයේ මහානායක කුරුවිට සරණංකර හිමි ප්‍රධාන සංඝ සභාව විසින් පිරිනමන ලදී .
සාම විනිසුරු මාතර නාදුගල වටගෙදර " චන්දනවාස " පදිංචි ඩබ්ලිව් . ජී . සුනිල් මාතර දිස්ත්‍රික්කයට බලපාන පරිදි සාම විනිසුරුවරයෙකු ලෙස පත්කර ඇත .
ප්‍රදේශයේ ගොවි සංවිධාන ඇතුළු සමිති කීපයක නිලතල දරන අතර දැනට ජාතික ජල සම්පාදන හා ජලාපවහන මණ්ඩලයේ සේවය කරනු ලබයි .
රළු දැවයෙන් සිත් කළු කැටයම් මවන පිය පුතුන් ජාතික ශිල්ප සභාව මෙහෙයවූ 2003 ජාතික අත්කම් කලා තරගාවලියේ දී දස්කම් විස්කම් පෑ පිය පුතුන් තිදෙනෙක් එහි සම්මාන උලෙළේ දී මට මුණ ගැසිණ .
එදින ලද තොරතුරු අනුව ඉකුත් දිනෙක මම ඔවුන් සොයා ගියෙමි .
වයඹ පළාතේ , යාපහුව පැරණි රාජධානියේ වාරියපොල නගරයට සැතපුම් 5 ක් පමණ අනුරාධපුර පාරේ යන විට මිනුවන්ගැටේ නම් අපූරු ගම් පියස හමුවේ .
එහි රමණීය පරිසරයක මෙම කලාකරුවන් තිදෙනා වෙසෙන කැටයම් කලා අසපුව පිහිටා ඇත .
මා එහි යන විට ද පියා ඔස්ටින් පීරිස් , වැඩිමල් පුතු ඩිලාන් පීරිස් , බාල පුතු අරුණ චින්තක පීරිස් සමග තවත් කැටයම් ශිල්පීන් කලා අසපුවේ නිර්මාණවල නියැලී සිටියහ .
එය නිර්මාණ කෙතකි .
ශිල්ප ඥාණය පුරුදු පුහුණු කරනා සිප් හලකි .
කලා මැඳුරකි .
බැලූ බැලූ අත නිමැවූ , අඩක් නිමැවූ කැටයම් ය .
ඔබ පාරම්පරිකව කැටයම් ශිල්පියෙක්දැයි ඔස්ටින් පීරිස් ගුරුතුමන් ගෙන් විමසුවෙමි .
අපේ පරම්පරාවේ කවුරුත් මේ ශිල්පය කරල නෑ .
මටත් ගුරුවරයෙක් නෑ .
පුංචි සන්දියෙ ඉඳල මං තනියම කැටයම් පුරුදු වුණා .
අපේ පැරණි කැටයම් දිහා බලලා ඒවා මට ඕනෑ හැටියට කරන්නයි මට ඕනෑ කෙළේ .
හැබැයි දැන් කලා පරපුරක් මං හදලා තියෙනවා .
මගේ පුතාල දෙන්න යි තවත් තරුණයන් 20 ක් පමණ ඒ පරපුරේ ඉන්නවා .
" යන්නයි .
අලුත් නිර්මාණ අත්හදා බැලූ මේ ශිල්පියා මීට වසර කිහිපයකට පෙර දේශීය ඖෂධ දැව වර්ග 450 ක් යොදා බේත් ඇඳක් නිර්මාණය කර ඇත .
එයට ජනාධිපති සම්මාන හිමිවී ඇති අතර එය අගනුවර ප්‍රදර්ශනයක දී රුපියල් ලක්ෂයකට අලෙවි වී ඇත .
දේශීය වෛද්‍ය ක්‍රමය ගැන වඩාත් කැමැත්තක් දක්වන ඔස්ටින් පීරිස් පැවැසුයේ බෙහෙත් ඇඳ මත සැතැපීමෙන් විවිධ රෝගවලට සහනයක් ලැබෙන බව යි .
පාරම්පරික නිර්මාණ ඒ ආකාරයට ම නිර්මාණය කිරීමෙන් වත්මන් පාරිභෝගිකයා සතුටු කළ නොහැකි නිසා ඔහු තාක්ෂණය ද තම නිර්මාණවලට උපයෝගී කර ගනී .
2002 දී ඔහු නිර්මාණය කළේ අපූරු භාණ්ඩයකි .
ඔහු දැව වර්ග 240 ක් තීරු කර ඔහු බෙහෙත් පැදුරක් නිර්මාණය කළේ ය .
ඒ සඳහා කඩදාසි කොළයකට වඩා සියුම් ලෙස දැව ඉරීමට ඔහු යන්ත්‍රයක් ද නිර්මාණය කෙළේ ය .
සාමාන්‍ය පන් , ගල්ලැහැ , පොල්කොළ , වැටකෙයියා වැනි අමු ද්‍රව්‍යවලින් නිර්මාණය වූ පැදුරක් ලෙස මේ පැදුර ද අකුලා තැබිය හැකි ය .
එම නිර්මාණය 2003 වසරේ ජාතික ශිල්ප සභාව මෙහෙයවූ අත්කම් තරගාවලියේදී ' විස්කම් රන්සිළු ' සම්මානය ද හිමිවී ඇත .
ලී කැටයම් සඳහා පළාත් , ජාතික තරග වලින් සම්මාන 20 ක් පමණ දිනා ගැනීමට ඔස්ටින් කලාකරුවා සමත්වී ඇත .
වැඩිමහල් පුතු වන අරුණ චින්තක පීරිස් පියා හා සම මට්ටමේ නිර්මාණ ශිල්පියෙකි .
2003 ශිල්ප ජාතික තරගාවලියේ දී ඔහු ඉදිරිපත් කළ දැව කැටයම් ඉස්මතු කිරිමට විස්කම් රන්සිළු සම්මානය හිමි විය .
බාල පුතා ඩිලාන් පීරිස් ද අපූරු ලී කැටයම් නිර්මාණ කරුවෙකි .
ඔහු 2003 ජාතික හස්ත කර්මාන්ත තරගයට ඉදිරිපත් කළේ කැටයමින් පිරි බක්කි කරත්තයකි .
එයටද ' විස්කම් රන්සිළු ' සම්මානය හිමි විය .
මේ කැටයම් නිර්මාණවල ඇති විශේෂත්වය කිසිම ආකාරයක දැව කැබැල්ලක් හෝ අපතේ නොයවා ඒ සියල්ල ම නිර්මාණය සඳහා උපයෝගී කර ගැනීමයි .
' දැව කියන්නේ අපේ ජීවිතය .
අනාගතයේදී දැව හිඟයක් ඇති වේගෙන එනවා .
එම නිසා අවම වශයෙන් දැව කුඩුවත් අපතේ නොයවා අපේ නිර්මාණ කළ යුතු යි .
තමන් ගේ ගෙවත්තේ ද කැටයම් කටයුතුවලට උපයෝගී කරගත හැකි ගසක් වැවීම සෑම දැව කැටයම් කරුවෙකුගේ ම ජාතික යුතුකමක් .
ඔස්ටින් පීරිස් මහතා අවධාරණය කළේ ය .
ඔස්ටින් පීරිස් කලා ඇදුරුතුමන් බෙදා දී ඇති ශිල්පයෙන් සිය පුතුන් දෙදෙනා සහ තවත් තරුණයන් 20 දෙනෙක් පමණ සිය දිවි මග සරු කරගෙන ඇත .
මෙවැනි ජාතික කලාකරුවන් මුලු රටට ම අභිමානයක් බව පැවසිය යුතුය .
ඡායාරූප සහ සටහන මහරගම විශේෂ වේහැල්ලේ පියතිලක ඔස්ටින් පීරිස් මහතා බෙහෙත් පැදුර සමඟ .
විස්කම් රන්සිළු සම්මානයට පාත්‍ර වූ ඩිලාන් පීරිස් ගේ කරත්තය .
විස්කම් රන්සිළු සම්මානයට පාත්‍ර වූ අරුණ චින්තකගේ ' දැව කැටයම් ඉස්කිරිම .
) ගැහැනියක් වූ කිවිඳියක් පසුගිය බක් මහේ සිට ම , කෙරුණු අප ගේ සංවාදය කිසියම් අයුරකින් පිඩු කරන්නට කැමැත්තෙමි .
රෝගී කාන්තාවනට ආස්වාදයක් වු ශුභවාදී ක්‍රියාකාරකමක් අප ගේ දීර්ඝ සංවාදයෙහි නිමිත්ත විය .
ඇමරිකාවේ ටෙක්සාස් ප්‍රාන්තයේ විසූ ඇය , වසර 12 ක් තිස්සේ ඩිම්බ කෝෂයට වැළඳුණු පිළිකා රෝගයෙන් ගිලන්ව සිටියා ය .
එහෙත් ධෛර්යයේ ප්‍රතිමූර්තියක් වූ ඇය තමා හා සම වූ රෝගී කතුන් කිහිප දෙනෙකු සමඟ එක් වී , රෝගී කතුන් වෙනුවෙන් ම පුවත් හසුනක් ආරම්භ කළා ය .
එය " සංවාද " නම් විය .
(Conversations) ඇය මිය යන විට එම පුවත් හසුන රටවල් තිස් ගණනක පැතිරී තිබිණි .
රෝගී කතුනට ධෛර්යය දෙමින් ලියැවුණු එම පුවත් හසුනෙහි ඔවුන් ගේ විවේකය , රෝගයට අදාළ පර්යේෂණ , විනෝද සවාරි , විවිධ ප්‍රසංග , පවුල් හමුවීම් ආදියෙන් ද වෛද්‍ය උපදෙස් හා වෙනත් සමාජ ක්‍රියාකාරකම් පිළිබඳ තොරතුරුවලින් ද පිරුණේ විය .
ශ්‍රී ලංකාවේ අපි ද , එයින් ඇතැම් තේමාවන් හරහා අලුත් කතාබහකට පිවිසුණෙමු .
රෝගී වීම යනු මරණයේ කඩඉම ද? රෝගීවීම ජීවිතයේ නතරවීමක් ද? නව ජීවිතයක ආරම්භය ද? ආදී වශයෙන් පටන් ගත් සංවාදයකින් අපි ඊට ද වඩා ගැඹුරු අඩවියකට පිවිසුණෙමු .
පුවත් හසුනෙහි සාමාජිකයන් කාන්තාවන් වූ බැවින් කාන්තාවන්ට අදාළ වෙනත් ප්‍රශ්න ද , කාන්තාවක් රෝගී වීම හා එමගින් ඇතිවුණ විවිධ අර්බුද ද තරමක් ගැඹුරින් සාකච්ඡා කළෙමු .
මෙම සංවාදයෙහි ප්‍රතිඵලයක් ලෙස , අපට මානව වංශ කතාවෙහි මුල් අවදිය දක්වා ගමන් කරන්නට සිදු විය .
ආදී මිනිසා ගේ සමාජ සම්භවය , ගෝත්‍රය හා පවුල , කාර්මික විප්ලවය නූතන අවදිය ආදී දීර්ඝ කාල පරාසය තුළ ගැහැනු පිරිමි භූමිකාවන් සාකච්ඡා කළෙමු .
මෙම සාකච්ඡාවලින් නිරතුරු ව මතු වූ අදහසක් වූයේ කුමක් ද? කාන්තාව මුහුණ දෙන වර්තමාන දහසකුත් එකක් ප්‍රශ්න සමග ම ඇය කෙසේ හෝ සිය ජීවිතය පවුල ගොඩනැගීමෙහි පරිශ්‍රමයෙහි නිරත වන බවයි .
එහෙත් මේ අතර ප්‍රතිවිරෝධතා ද හඳුනාගත හැකි විය .
අධ්‍යාපනය , දේශපාලන නිදහස , මානව අයිතීන් ඉතා පුළුල් ලෙස පැතිර පවත්නා වර්තමානයෙහි ආදී සමාජයට සාපේක්ෂව කාන්තා පීඩනය , වංචා අපරාධ ආදිය වර්ධනය වී ඇති බවයි .
මීට හේතු සොයා ගන්නට අපි බොහෝ වෑයම් කළෙමු .
පවත්නා සමාජ ව්‍යුහයෙහි දුබලතා සංස්කෘතික පසුබිම් , දේශපාලන ක්‍රමයෙහි පවත්නා දුර්වලතා ආදිය අතර කැපී පෙනෙන තවත් කරුණක් විය .
එනම් කාන්තාව සිය ඉතිහාසීය ගමනෙහි දී ලබා ගත් අත්දැකීම් ගැන හා අධ්‍යාපනයෙන් , නිදහසින් දැනුම් ප්‍රයෝජන ලබා ගැනීමට අසමත් වී ඇති බවයි .
එය ඇගේ සහජ දුබලකමක් දැයි අපි නැවත නැවතත් ප්‍රශ්න කළෙමු .
එය එසේ නොවන වග ද , ඇයට ඇය ගේ ගමනෙහි සංස්කෘතික කඩඉම් තවමත් මගහැර ගත නොහැකි බව ද අපට බොහෝ විට පසක් විය .
දැන් අප කතා බහ කල යුත්තේ කුමක් ගැන ද? මෙම තත්ත්වය සඳහා කාන්තා අභිවර්ධනය සඳහා නැතහොත් ඇය ගේ අර්බුදවලට බලපාන දිළිඳු බව වැනි ප්‍රශ්න විසඳා ගැනීම සඳහා ලෝකයේ හා අප රටෙහි විවිධ උත්සාහයන් පැන නොනැංගේ ද ? එබඳු අත්දැකීම්වලින් ලබා ගත හැකි පාඩම් මොනවාද? අනාගත දිශාව යහපත් වීමට ගත යුතු ක්‍රියාකාරකම් මෙහි දී සාකච්ඡා වු කරුණුයි .
ඒ සඳහා ලෝකයේත් අප ගේ රට තුළත් ඇති වූ සහ දැනට පවත්නා විවිධ කටයුතු පිළිබඳව කතා බහ කරන්නට දැන් අපි සූදානමින් සිටිමු .
කියවනු මැනවි .
ඇති ද සැකක් පාඩම වැරදුණු වගට කරුණු නොවේමය එය දෙමගක යන්ට දිරිය වෙද ගිලුණු තැන නැව් ගොඩලන්ට නැකත දැන් අලුත් පාඩම කියවන්ට මොනිකා රුවන්පතිරණ වැලි කතරට අවුරුදු නෑගම් ගියෙමි අපි අපේ රටේ දී දෙමාපිය , දරු මුණුපුරන් , නෑ හිතමිතුරන් පිරිවරාගෙන අවුරුදු මේසය වටා රොක් වන අවස්ථාවේදී අපේම පිරිසක් මවු බිමින් සැතපුම් දහස් ගණනක් ඈත එපිට නන්නාදුනන දුරු කතරවල් වල මේ කිසි දෙයක් නැතිව දරුවන් ගැන සිතමින් ස්වාමියා හෝ බිරිඳ ගැන සිතමින් එසේත් නැත්නම් දෙමාපිය නෑ හිත මිතුරන් ගැන සිතමින් දහසකුත් එකක් රැකියාවල නියැලෙමින් සිතින් වැළපෙමින් හිදිති .
නැති බැරි අසරණ කමට , අලුතින් දැමූ අත්තිවාරම් කෑල්ලේ බිත්ති ටික නග්ගගන්නට , දරු පැටවුන්ගේ කුස්ගෙඩි පුරවන්නට , එහෙම නැත්නම් ඔත්පල වූ සැමියා සුව කරගන්නට , තම කිරිකැටියන්ව තනිකර දමා දුරු කතරට ගිය ඔවුන්ටද සිංහල අවුරුදු සතුට ලබාදිය හැකි නම් එය කොතරම් අගේ ද? දැඩි නීති රෙගුලාසි මැද සතියේ දින හතම පාහේ උදේ සිට රෑ වනතුරු වෙහෙසකර රැකියාවන් වල නියැලී ඔවුන් අවුරුද්දට එක් දිනක් හෝ එකතු කොට විනෝද වන්න අවස්ථාව ලබාදීමට හැකි නම් එය කතරට ඇද හැලුණු වර්ෂාවක් වනු නොඅනුමානයි .
පසුගිය දිනෙක එවන් වැස්සකට හසු වී තෙත බරිත වන්නට මට ද අවස්ථාව ලැබුණි .
එක්සත් අරාබි එමීර් රාජ්‍ය යනු ප්‍රාන්ත රාජ්‍ය 7 කින් සැදුම් ලත් ඉතා ශීඝ්‍ර දියුණුවක් කරා යන අරාබි රාජ්‍යයකි .
සිංහල සහ ද්‍රවිඩ ජාතිකයන් තුන් ලක්ෂ පනස් දහසක් පමණ විවිධ රැකියාවල නියැලී සිටින රටකි .
පසුගිය අප්‍රියෙල් 23 වන සිකුරාදා එමීරයේ වසනා අපේ ඇත්තන්ට ( සිංහල , ද්‍රවිඩ ) ඉතාමත් සුවිශේෂ දිනයක් වූවාට සැක නැත .
එදා එහි ඇති ලෝක ප්‍රසිද්ධ සාජා ජාත්‍යන්තර ක්‍රිකට් ක්‍රීඩාංගණයේදී අපේ කම හඬගා කියූ දැවැන්ත සිංහල , හින්දු අලුත් අවුරුදු උලෙළක් මම ද සියැසින් දැක බලා ගතිමි .
එම දැවැන්ත සැණකෙළියේ නියමුවා වූයේ එමීර් රාජ්‍යයේ පවත්වාගෙන යන ගුවන් සහ නැව් බඩු ප්‍රවාහන ආයතනයක් වූ ෆ්‍රයිකෝ ලංකා හි අධිපති ගාමිණී කන්නංගර මහතායි .
මෙම උලෙළ 21 වන වතාවට සාජාහී සංවිධානය කර තිබුණේ එම ආයතනය විසිනි .
උලෙළේ නිල අනුග්‍රාහකයන් වූයේ ශ්‍රී ලන්කන් ගුවන් සේවය සෙලාන් බැංකුව , ඩයලොග් ජී . එස් . එම් . ආයතනය සහ ඔරියන්ට් ලංකා ආයතනයන් ය .
එරට ෆ්‍රයිකෝ ලංකා ආයතනයේ සේවයේ නියැලී සියලු සේවක සේවිකාවන් එදින උලෙළේ සංවිධායකයන් බවට පත් වී තිබුණි .
ඔවුන් කඩියන් මෙන් ක්‍රීඩාංගණයේ එහා මෙහා දුවමින් මෙම දැවැන්ත අවුරුදු සැණකෙළියේ කටයුතු මෙහෙයවනවා දුටිමි .
උදෑසන 9 ට පමණ එමීරයේ ශ්‍රී ලංකා තානාපති ලලිත් හෙට්ටිආරච්චි මැතිතුමන් සහ අනෙකුත් ආරාධිත අමුත්තන් විසින් රබන් සුරල් හඬ මැද චාරිත්‍රානුකූල පොල්තෙල් පහණ දල්වා උලෙළ ආරම්භ කරන ලදී .
ක්‍රීඩාංගණයට ඇතුළු වූ ස්ථානයේ ම ශ්‍රී ලාංකික ආහාර පාන අලෙවි කරන අලෙවි කුටි කිහිපයක් ද පිහිටා තිබුණා .
බත් සමඟ සීනි සම්බල , පරිප්පු , මාළු හෝ කරවල බැදුමක රස බැලීමට පමණක් නොව අවශ්‍ය නම් කිතුල් හකුරු කෑල්ලක් සමඟ ගොටුකොළ කැඳ කෝප්පයක රස බැලීමට ද එහිදී අවස්ථාව තිබුණා .
එමීර් රාජ්‍යයේ ජීවත් වන විවිධ වයස් කාණ්ඩ වල ළමුන් සඳහා විවිධ තරග සංවිධානය කර තිබුණා .
අපේ සිරිත් විරිත් ජාතික ක්‍රීඩා ගැන දැනුවත් වෙන්න මේ අවස්ථාව ඔවුන්ට විශාල පිටුවහලක් විය .
පොල් ගෑමේ තරඟ , පොල් අතු විවීමේ තරග ( මේ සඳහා පොල් අතු ගෙන්වාගෙන ඇත්තේ ජෝර්දානයෙනි ) කණා මුට්ටියට ගැසීම , කොට්ටා පොර , ධාවන තරග , බාධක දිවීමේ තරග ආදී මෙකී නොකී තරග රාශියක් දැකගන්නට ලැබුණා .
මෙහිදී දුටු විශේෂත්වය උනේ තරග සඳහා සහභාගි වීමට තිබූ උනන්දුවයි .
සමහර තරග සඳහා තුන් හාරසිය දෙනා පෙල ගැසී සිටියා .
සාජා ජාත්‍යන්තර ක්‍රිකට් ක්‍රීඩාංගනය ලෝකයේ ඉතාම හෙඳින් නඩත්තු කරනා ක්‍රිකට් ක්‍රීඩාංගණයක් නිසා එහි ලිස්සන ගහට පමණක් අවසර දී තිබුණේ නැහැ .
ඒ සඳහා පොළොව හෑරීමට සිදුවන බැවින් එම අවසරය නොලැබී තිබුණා .
සන්ධ්‍යා කාලයේදී පැවැත්වූ අවුරුදු කුමර කුමරියන් තේරීමේ තරගය ද ඉතාමත් අලංකාර අන්දමින් සංවිධානය කර තිබුණා .
සුදෝ සුදු ජාතික ඇඳුමින් සැරසුණු අවුරුදු කුමාරයින්ගේ දර්ශනය එදින ක්‍රීඩාංගණයට රැස්වී සිටි අති විශාල ජනයාගේ සිත් තුළ දේශාභිමානී හැඟීම් ඇති කළාට කිසිම සැකයක් නෑ .
තරග ජයග්‍රහණය කළ සියල්ලන් හට ඉතා වටිනා ත්‍යාග පිරිනමනු ලැබුවා .
රන් ආභරණ , ගුවන් ටිකට් පත් , වී . සී . ඩී . යන්ත්‍ර මෙන්ම පුළුල් තිර වර්ණ රූපවාහිනී යන්ත්‍ර ද ඒ අතර වූවා .
උලෙළේ සමාප්ති අංගය වූ මහා සංගීත රාත්‍රිය සාජා ක්‍රීඩාංගණයේ අධි බලැති ආලෝක ධාරා මැද පැවැත්වූවා .
මේ සඳහා දිවයිනේ ජනප්‍රිය සංගීත කණ්ඩායමක් වන සන්ෆ්ලවර්ස් සංගීත කණ්ඩායම සහභාගි විය .
ඇන්ටන් ජෝන්ස් , කොරීන් අල්මේදා ඇතුළු කලාකරුවන් රැසක් මීට එක් විය .
තනතුරු තිබුණත් නැතත් ජනතා සේවයට කැපවුණු නාවලගේ බෙනට් කුරේ ජනතා ඉල්ලීම් ඉටු කරදීමට ඇපකැපවීම ද ජනතා සේවයේදී පිරිසුදු බව හා අවංකකම රැකගෙන ක්‍රියා කිරීම ද තම ප්‍රතිපත්තිය බව නාවලගේ බැනට් කුරේ මහතා පවසයි .
හිටපු ප්‍රවාහන හා මහාමාර්ග නියෝජ්‍ය ඇමැතිවරයකු වූ නාවලගේ බෙනට් කුරේ මහතා ඉකුත් පාර්ලිමේන්තු මැතිවරණයට ද තරග කළ ද තේරී පත් නොවුවත් ජනතා සේවකයකු වශයෙන් කොලොන්නාව ජනතාව සහ කොළඹ දිස්ත්‍රික්කයේ ජනතාව සමග ද තමන්ට කළ හැකි සේවා සිදු කරමින් මහජන සේවයේ එදා මෙදා තුර දිගටම කටයුතු කරමින් සිටියි .
මේ නිසාම මෙම මහ මැතිවරණයේදී ද ඔහු කොලොන්නාව ජනතාවගේද විශ්වාසය දිනා ගනිමින් මෙවර එක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරග කරයි .
ඔහු අධ්‍යාපනය ලැබුවේ කුඩා බුත්ගමුව රාජසිංහ විද්‍යාලයේය .
උසස් පෙළ සමත්වීමෙන් පසු 1968 දී ශ්‍රී ලංකා රාජ්‍ය ඉංජිනේරු සංස්ථාවේ ලිපිකරුවකු වශයෙන් පාසල් ජීවිතයෙන් පසු රැකියාවකට ගියේය .
රැකියාව ඔහුට අලුත් දෙයක් වුවද පාසල් ජීවිතයේ සිටම සමිති සමාගම් හරහා සිදුකළ සමාජ සේවාවන්වලින් ඒ වනවිටත් ඔහු අත්දැකීම් රාශියක් ලබාගෙන සිටියේය .
ප්‍රජා මණ්ඩලනේ ජනතා සේවයට ඒ වන විටත් ඔහු වර්ෂ 1963 සිට 1973 දක්වා වසර දහයක කාලයක් මුළුල්ලේ අංගොඩ ශ්‍රී සාන්ත එක්සත් ප්‍රජා මණ්ඩලයේ ලේකම්වරයා වශයෙන් ද කටයුතු කර තිබුණි .
අංගොඩ අන්‍යොන්‍යාධාර සමිතිය සමාජ සේවා බල මණ්ඩලය එක්සත් බෞද්ධ සමිතිය වැනි සංවිධානවලද ප්‍රධාන නිලතල රැසක්ද හොබවා තිබුණි .
එම සමිතිවල ඔහු අදටත් කටයුතු කරමින් සිටී .
හංස පදනම , පුබුදු පදනම , බැනට් කුරේ පදනම සහ ' ෆොයම් ' ආයතනය වැනි සමාජ සේවා සංවිධාන පිහිටුවා අදටත් එහි සභාපතිත්වය දරමින් කටයුතු කරයි .
මෙම සමාජ සංවිධාන ඇති කරමින් එදා සිටම ඔහු කටයුතු කරගෙන යාම නිසා මෙම සේවා ආයතන ඔස්සේ අඩු ආදායම්ලාභී පවුල්වල පාසල් දරුවන්ට ඔවුන්ගේ අධ්‍යාපනික කටයුතු සඳහා අවශ්‍ය පාසල් උපකරණ ඇඳුම් පැළදුම් සහ ශිෂ්‍යත්ව පවා ප්‍රදානය කිරීමට ද හැකි විය .
1987 සිට මෙලෙස මෙම කටයුතු පවත්වාගෙන යද්දී 1991 දී කොටිකාවත්ත - මුල්ලේරියාව ප්‍රාදේශීය සභාවට තේරී පත්වීමටත් එහි සභාපතිවරයා ලෙස කටයුතු කිරීමට ද ඔහුට අවස්ථාව සැලසුණි .
එම අවස්ථාවේ වැඩිම මනාප ඡන්ද ලබාගත්තේ ඔහුය .
මෙම තනතුරේ ඔහුට අදාළ වැටුපද පාසල් පොත් පරිත්‍යාග කිරීමට වැය කරනු ලැබීය .
වසර 1993 දී පළාත් සභාවට මන්ත්‍රීවරයකු වශයෙන් තේරී පත්වුණ ඔහු 1994 සිට වසර 2000 දක්වාම පාර්ලිමේන්තු මන්ත්‍රීවරයකු නියෝජ්‍ය ඇමැතිවරයකු වශයෙන්ද පත්වී ඉන් ලැබු වැටුපද පරිත්‍යාග කර ඇත්තේ ප්‍රදේශයේ දරුවන්ගේ අධ්‍යාපන අවශ්‍යතා සපුරාලීමටය .
පාසල් සඳහාත් අධ්‍යාපනික කටයුතු සඳහාත් තමන් මෙලෙසින් නිරන්තරයෙන් කටයුතු කිරීමට පෙළඹුණේද තම පාසල් අවධියේදී තමන් ලැබු කටුක අත්දැකීම් හේතු කොටගෙන බව ද ඔහු සඳහන් කරයි .
වෘත්තිය සමිති නායකයෙක් ලෙස ඉංජිනේරු සංස්ථාවේ ලිපිකරුවකු වශයෙන් වර්ෂ 1968 දී එහි සේවයට බැඳුණාට පසුව ඔහු එහි වෘත්තීය සමිති ව්‍යාපාරයේ ප්‍රබල සාමාජිකයෙකු ලෙස ද කටයුතු කළේය .
ලංකා වෙළෙඳ සේවක සංගමයේ ඉංජිනේරු සංස්ථා ශාඛාවේ ප්‍රධාන ලේකම්ධූරය දැරුවේ එදා ඔහුය .
පසුව ශ්‍රී ලංකා ඉංජිනේරු සංස්ථා සේවක සංගමයේද සභාපතිවරයා ලෙස ද 1993 දක්වාම කටයුතු කළේය .
මෙම කාලය තුළ වරින්වර දේශපාලන පළිගැනීම්වලට ලක්වීමට ද ඔහුට සිදුවිය .
1982 ජනාධිපතිවරණයේදී හිටපු ජනාධිපති ජේ . ආර් . ජයවර්ධන මහතාට එරෙහිව ' ධාර්මිෂ්ඨ මොකද කළේ ' නමින් කාටුන් පොතක් මුද්‍රණය කිරීම නිසා වැඩ තහනමට ලක්වී රැකියාව පවා අහිමි වී ගියේය .
එදා එම රැකියාවේ යෙදී සිටියදීම විවිධ දේශපාලන පළිගැනීම්වලට ද ලක්වූ ඔහු ඒවාට මුහුණ දුන්නේ හිත කලකිරීමෙන් නොව අධිෂ්ඨාන සහගතවය .
මෙම කරදර බාධක මැද ඔහු කොළඹ විශ්ව විද්‍යාලයේ සේවක අධ්‍යාපන පාඨමාලාව යටතේ කලා උපාධිය සඳහා ද අධ්‍යාපනය ලබමින් සිටියේය .
එම අධ්‍යාපනයද අතරමගදී නතර කරන්නට ඔහුට සිදුවූයේ එළැඹුණ විවිධ කරදර බාධක හේතු කොට ගෙනය .
ඔහු මේ අතරවාරයේ ජපන් භාෂාව ඉගෙන ගැනීමට ද උනන්දු වූයේය .
මෙරටදී එය හොඳින් ඉගෙන ගත් ඔහු වැඩිදුර අධ්‍යාපනය ලබා ගැනීමට 1981 වර්ෂයේදී ජපානයට ද ගියේය .
පෙරළා දිවයිනට පැමිණි ඔහු තමන් උගත් දෙයින් ප්‍රයෝජනය ලබාගැනීමට සංචාරක මාර්ගෝපදේශකයකු හා කථිකාචාර්යවරයකු ලෙස පෞද්ගලික රැකියාවක නිරත විය .
මෙම රැකියාවේදී සහ ඔහු එතෙක් ඇති කරගෙන තිබුණු පෞද්ගලික මිතුරුදම් අනුව ජපන් මිතුරෝ රාශියක් ඔහුට ලෙන්ගතුව කටයුතු කළහ .
මේ අයගේ ආධාර උපකාර ලැබු ඔහු තමන් ජීවත්වූ කොලොන්නාව ආසනයට එම මිතුරුදම් උපයෝගී කරගෙන පොදු සේවා රැසක්ම ආරම්භ කළේය .
සමාජ සේවා සහ අධ්‍යාපන සේවා දිවා සුරැකුම් මධ්‍යස්ථානයක් , ළදරු පාසල් තුනක් , ප්‍රජා ශාලාවක් , පුස්තකාල හතරක් , ආයුර්වේද බෙහෙත් ශාලා දෙකක් ජපන් ශ්‍රී ලංකා මිත්‍ර ශාලාවක්ද තම ගමට ලබාදීමට ඔහුට හැකි විය .
එසේම කොටිකාවත්ත මුල්ලේරියාව ප්‍රාදේශීය සභාව සඳහා ට්‍රැක්ටරයක් සහ ත්‍රිරෝද රථයක්ද මෙම ජපන් මිතුදම් ආධාර යටතේද සපයා දුණි .
මෙසේ ජපන් ආධාර යටතේ ලබාදුන් පහසුකම් පරිත්‍යාග ආදියෙහි වර්තමාන මිල වටිනාකම ගණන් ගතහොත් එය රුපියල් මිලියන 100 ට වඩා වටින්නේය .
ඔහුට ජපන් මිතුරෝ මෙන්ම ඩෙන්මාර්ක් මිතුරෝද සිටියහ .
එසේ හඳුනාගත් ඩෙන්මාර්ක් මිතුරෙකුගේ ආධාරයෙන් රුපියල් 40 , 000 ක් බැගින් වටිනා රෝහල් වලට පාවිච්චියට සුදුසු ඇඳන් 300 ක් මෙරටට ගෙන්වා ගෙන රජයේ රෝහල් වල ප්‍රයෝජනයට බෙදාහැරීමටත් ඊට අමතරව රෝද පුටු 150 ක්ද , ඇස් කණ්නාඩි 5000 ක්ද , ගෙන්වා නොමිලයේ බෙදා දෙන්නටත් හැකි විය .
1989 දී ඇති වූ මහ ගංවතුර අවස්ථාවේ කොලොන්නාව ආසනයේ කැඩි බිඳී ගිය නිවාස 25 ක් අලුත්වැඩියා කරදීමට ද ජපන් ආධාර ලබාගත් ඔහු එම අවස්ථාවේදී විපතට පත්වූවන්ට ඇඳුම් පැළඳුම් කට්ටල් 3000 අධික සංඛ්‍යාවක්ද ජපන් පරිත්‍යාගවලින්ම ලබාගෙන බෙදා දුන්නේය .
කොටිකාවත්ත මුල්ලේරියාව සභාපතිවරයා ලෙස කටයුතු කළ සමයෙහි ප්‍රදේශයේ මාර්ග කොන්ක්‍රීට් දමා සකස් කිරීමේ ක්‍රමයක් ඔහු හඳුන්වා දුන්නේය .
එම ක්‍රමය කොතරම් ජනප්‍රිය වූයේ ද යත් පසුව එය රටේම ව්‍යාප්ත වී ගිය ජාතික මට්ටමේ මාර්ග වැඩසටහනක් බවට පත් වී මාර්ග 10000 අධික සංඛ්‍යාවකට කොන්ක්‍රීට් දමා පිළිසකර කිරීමේ ක්‍රමය ව්‍යාප්ත වී ගියේය .
එය බැනට් කුරේ නාමය පවතින ක්‍රියාවලියක් බවට පත්විය .
පළාත් සභා මන්ත්‍රී ලෙස කළ සේවය එසේම මොහු බස්නාහිර පළාත් සභා මන්ත්‍රීවරයාව සිටි අවධියේ ගුරුවරුන්ට ආත්ම ගෞරව ඇතිව ජීවත්විය හැකි සුදුසු වැටුප් ක්‍රමයක් ක්‍රියාත්මක විය යුතු බවට ඉදිරිපත් කළ යෝජනාව තුළ අඩුම තරමින් ගුරු වැටුප් සියයට 50 වැඩියෙන් වැඩි කර දිය යුතු බවට ද පෙන්වා දුන් කරුණු පසු කලෙක ඵල දරා මෙම මෙම ප්‍රමාණවත් වඩා වැඩි වැටුප් ක්‍රමයක් පොදුජන එක්සත් පෙරමුණ රජයෙන් ක්‍රියාත්මක කිරීමට ලැබීමද ඔහුට අමතක නොවන මතක සටහනකි .
1994 දී පොදුජන එක්සත් පෙරමුණේ කොලොන්නාව ආසනයේ ශ්‍රීලනිප ප්‍රධාන සංවිධායකවරයා ලෙස පත්වී මැතිවරණයෙන් ජය ගෙන මන්ත්‍රීවරයකු වීමෙන් පසුව ජනාධිපතිනිය විසින් කොළඹ දිස්ත්‍රික්ක සම්බන්ධීකරණ කමිටුවේ සභාපති ධූරයට පත් කිරීම තුළ ද එම ධූරය හරහා ද විශාල වැඩ කොටසක් ක්‍රියාත්මක කළේය .
මෙහිදී කොළඹ දිස්ත්‍රික්කයේ සෑම මන්ත්‍රීවරයකු ගේම විමධ්‍ය ගත අයවැයෙන් රුපියල් ලක්ෂ 5 බැගින් මුදලක් වෙන්කරවා ගෙන රුපියල් ලක්ෂ 100 ක ' සල්ලි මල්ලක් ' සකස් කරවා ගෙන මන්ත්‍රීවරු නියෝජනය නොකරන ආසන සඳහා මහා පරිමාණයේ සහ මධ්‍යම පරිමාණයේ වැඩ කොටස් සඳහා එම මුදල් යොදවා කටයුතු කිරීමට හැකි වීම බොහෝ ප්‍රදේශ වලට ලොකු ආශිර්වාදයක් විය .
මේ තුළින් අතිවිශාල සංවර්ධන වැඩ රාශියක්ද ක්‍රියාත්මක විය .
මෙම ක්‍රමයේ සාර්ථකත්වය ගැන පැහැදුණ ජනාධිපතිනිය එක්දින පාරවල් 50 ක් කොන්ක්‍රීට් දමා පිළිසකර කිරීමට මහා භාණ්ඩාගාරයෙන් විශේෂ ප්‍රතිපාදනයක් ඔහුට ලබා දුණි .
මේ අනුව සමෘද්ධි සංවර්ධන නිලධාරි සමග එකතුව කොළඹ දිස්ත්‍රික්ක මංමාවත් කොන්ක්‍රීට් දමා සකස් කිරීමට එක්දිනක් තුළදී සිදුකිරීමට ලැබුණු අවස්ථාවද අමතක නොවන සේවාවක් ලෙස ඔහු අදත් සිහිපත් කරයි .
මංමාවත් පිළිසකර කිරීමේදී කොන්ක්‍රීට් යොදා සකස් කිරීමේ ක්‍රමය ප්‍රවාහන හා මහාමාර්ග නියෝජ්‍ය ඇමැතිවරයා වශයෙන් 1999 දී ඔහු පත්වීමෙන් පසු එය තවදුරටත් ව්‍යාප්ත කිරීමට කටයුතු කළද එම ක්‍රමය සර්ව සම්පූර්ණයෙන්ම සාර්ථකත්වයට ගෙන ඒමට නොහැකි විය .
ලංගම සේවකයන්ට දුන් සහන ඔහු නියෝජ්‍ය ඇමැති ධූරයේ සිටියදී ජනතා සන්තක ප්‍රවාහන සේවකයන්ට (කලින් ලංගමය) ඊට පෙර පැවැති රජය යටතේ ඔවුන්ට හිමි සේවක අර්ථසාධක අරමුදලට හිමි සාමාජික මුදල් හා සේවා නියුක්තියන්ගේ භාර අරමුදලට ගෙවිය යුතු සාමාජික මුදල් ගෙවා නොතිබුණි .
දේශපාලන පළිගැනීම්වලට ද ලක් වී සිටි එම සේවකයන්ට සහන සලසමින් ජනාධිපතිනියගේ අවධානය යොමු කොට රුපියල් දසලක්ෂ 1028 මුදලක් වෙන් කරවා ඒ සියලු ගෙවීම් සිදුකිරීමට ලැබූ අවස්ථාව ද ඔහු නියෝජ්‍ය ඇමැතිකම දරු යුගයේ එම තනතුරින් ලැබූ තෘප්තිමත්ව සේවය ලෙස ද ඔහු සලකයි .
ඔහු මන්ත්‍රීවරයාව සිටි යුගයේ කොලොන්නාව ආසනය තුළ සංවර්ධන ව්‍යාපෘති රැසක් ක්‍රියාත්මක කැරිණි .
නිවාස වැඩසටහන යටතේ හිඹුටාන උයන , පුබුදුගම , සුදුනෙළුම්පුර , හංසගම , තිළිණගම , වදුල්වත්ත ජනපදය වැනි යෝජනා මින් ප්‍රධාන තැනක් ගනී .
පවුල් 1069 ඉඩම් බෙදා දීමට ද ඔහුට හැකි විය .
පානීය ජල ප්‍රශ්නයට පිළියම් වශයෙන් රුපියල් මිලියන 90 ජල යෝජනා ක්‍රමයක්ද ක්‍රියාත්මක කරන ලදී .
විදුලි යෝජනා ක්‍රම 150 අධික සංඛ්‍යාවක්ද එදා ක්‍රියාත්මක කිරීමටත් අවස්ථාව ලැබුණි .
නව දුරකතන පහසුකම් 5000 ක් ලබා දී තිබේ .
එදා ඔහු ආරම්භ කළ රුපියල් ලක්ෂ 1500 ක් වැය වන කැලණිසිරි පාලම , කොලොන්නාව සංස්කෘතික නගරය , ඔරුගොඩවත්ත ගුවන් පාලම අංගොඩ වෙළෙඳ සංකීර්ණය ඉදිකිරීම් අද අතරමග නතර වී ඇත .
නුදුරු අනාගතයේදීම එම වැඩසටහන් යළිත් ක්‍රියාත්මක කිරීමට ද ඔහු බලාපොරොත්තු වේ .
මුල්ලේරියාවේ දී ඔහු ඉදිකර ලබාදුන් මහාචාර්ය එදිරිවීර සරච්චන්ද්‍ර විද්‍යාලය ද කුඩා බුත්ගමුව ශ්‍රී රාජසිංහ මහ විද්‍යාලයට අංග සම්පූර්ණ රඟහලක් ඉදිකර දීමට හැකි වීම ද ඔහු වඩාත් සතුටට පත්වන මහජන සේවාවන් කිහිපයකි .
නව කර්මාන්ත පුරයක් ප්‍රදේශයේ තරුණ තරුණියන්ගේ රැකියා ප්‍රශ්නයට විසඳුමක් ලබාදීමේ අරමුණින් ' මල්පුර ' කර්මාන්ත පුරයක් පිහිටුවීමත් එහි කර්මාන්ත ශාලා 10 ක් පිහිටුවා සිය ගණනකට රැකියා අවස්ථා උදාකර දීමට අවස්ථාව ලැබීම ගැන ද ඔහු සතුටු වෙයි .
ඔහුගේ අනාගත මහජන සේවා වැඩසටහන්වල ප්‍රමුඛත්වය ලබාදීමට මුල්තැන හිමි වී ඇත්තේ තරුණ තරුණියන්ය .
මෙම තරුණ පිරිස් ඒකරාශි කොට වැඩමුළුවක් පවත්වා ඔවුන් වෙනුවෙන් ඉටුකළ යුතු කාර්යභාරය පිළිබඳව ව්‍යාපෘති වාර්තාවක් සකස් කර එම වාර්තාව කඩිනමින් ජනාධිපතිනිය යටතේ පත්වන නව රජයක් මගින් ක්‍රියාත්මක කර තරුණ තරුණියන්ට සහනයක් සලසා දීමට ද ඔහු තුළ ඇත්තේ ලොකු බලාපොරොත්තුවකි .
වී . රණසිංහ අද ගෞරව සම්මාන ලබන අන්තුඩාවේ සිරිරාහුල නාහිමි සියම් නිකායේ ශ්‍රී රෝහණ පාර්ශවයේ මහානායක , රුහුණු විශ්ව විද්‍යාලයේ කුලපති , රාජකීය පණ්ඩිත , සාහිත්‍ය සූරී අතිගරු අත්තුඩාවේ ශ්‍රී රාහුල මහ නාහිමියන් ගේ ජාතික , ආගමික , ශාස්ත්‍රීය සේවාව අගයමින් මහා විහාර වංශික අස්ගිරි පාර්ශවයේ මහානායක අතිගරු උඩුගම ශ්‍රී ධම්මදස්සී රතනපාල බුද්ධරක්ඛිතාභිධාන මහ නාහිමියන් ප්‍රධාන පරම ධම්ම සභා නම් වූ විංශත්වර්ගක කාරක මහා සංඝ සභාව මගින් උන්වහන්සේ වෙත අතිශ්‍රේෂ්ඨ ශාසනික ගෞරව උපාධියක් වන ´ ත්‍රිපිටකවාගීශ්වරාචාර්ය ` ගෞරව උපාධිය පිළිබඳව ශ්‍රී සන්නස් පත්‍රය මේ මස 28 දින ( අද ) ප . ව . 3 . 00 ට මහනුවර ඓතිහාසික අස්ගිරි විහාරයීය මංගල උපෝසතාගාරයේ දී පිළිගන්වනු ලැබේ .
අත්තුඩාවේ සිරි රාහුල මහ නාහිමියෝ වඩාත් ප්‍රකට වී තිබෙනුයේ ලේඛකයකු වශයෙනි .
උන්වහන්සේ බෞද්ධ දර්ශනය , බුද්ධ ධර්මය බෞද්ධ සංස්කෘතිය හා බෞද්ධ ශිෂ්ටාචාරය ඇතුළු ග්‍රන්ථ සිය ගණනකට වඩා ලියා පළ කළහ .
ඒ අතර පිරුවානා පොත් වහන්සේ , සතර බණවර සන්නය , පාලි - සිංහල ධම්මපදය ආදී කර්තෘ සම්පාදනය කළහ .
රුහුණේ භික්ෂූන් එක්ව ගොඩනගන ලද ශ්‍රී රෝහණ මහා සංඝ සභාව ආරම්භයේ දී මහාචාර්ය කඹුරුපිටියේ ශ්‍රී වනරතන මා නාහිමියන් සමඟ උරෙන් උරෙන් ගැටී එහි ආරම්භක උපසභාපති හා අනුනායක වශයෙන් ද වනරතන මාහිමියන් අපවත් වීමෙන් පසුව ශ්‍රී රෝහණ මහා සංඝ සභාවේ මහානායක වශයෙන් ද උන්වහන්සේ ගෙන් සිදුවන ජාතික , ශාසනික මෙහෙවර අතිවිශාල ය .
රෝහණ දේශයේ පෞඩත්වය හා ජාතික සත්‍යතාව රැකගැනීමට තිස්සමහාරාමය , සිතුල්පව්ව වැනි ඓතිහාසික සිද්ධස්ථාන අලලා ග්‍රන්ථ කිහිපයක් ම රචනා කළ අත්තුඩාවේ නාහිමි සුසිල්වත් බවින් ද අගතැන්පත් ය .
එහි මුළුමනින්ම ඇත්තේ දහස් ගණනක් පොත් ය .
අරුණට පළමුව අවදිව තෙරුන් ගුණ මෙනෙහි කරනු ලබන මා නාහිමියන්ගේ චාම් ජීවිතය ගිහි - පැවිදි දෙපක්ෂයම ආදර්ශමත් ය .
ජාත්‍යන්තර වශයෙන් ද උන්වහන්සේගෙන් සිදු වූ සේවාව ද සුළුපටු නොවනු ඇත .
2000 වසරේදී තායිලන්තයේ පොකුන්ෂාන් ආශ්‍රමයේ පැවති භික්ෂූ , භික්ෂූණී , උපසම්පදා උත්සවයට වැඩම කොට ශ්‍රී ලංකාවට ලබාදුන් කීර්තියද අතිශ්‍රේෂ්ඨය .
අස්ගිරි විහාරයෙන් ´ ත්‍රිපිටකවාගීශ්වර ` ගෞරවයෙන් පිදුම් ලබන ඉතා චාම් ගිහි පැවිදි දෙපක්ෂයට ආදර්ශවත් පැවිදි ජීවිතයක් ගත කරනු ලබන රුහුණු විශ්ව විද්‍යාලයේ කුලපති රාජකීය පණ්ඩිත අත්තුඩාවේ සිරි රාහුල ශ්‍රී රෝහණ පාර්ශ්වයේ මා නාහිමියන්ට ශ්‍රී ලෝ සසුන් වැඩමවීමට තෙරුවන් සරණින් දිගාසිරි ලැබේවා ! යි පතමු .
ඉඳුරුව - බණ්ඩාරිගොඩ ශ්‍රී සුනන්දාරාම පුරාණ විහාරාධිපති , ශ්‍රී රෝහණ මහා සංඝසභාවේ මහා කාරක සභික , ශාස්ත්‍රවේදී මිගෙට්ටුවත්තේ සුමිත්ත හිමි ව්‍යාපාරික ලෝකයයි – නීතියයි වෙළෙඳ ගිවිසුමක් ඇති කිරීමේදී වරදක් සිදු වුවහොත් ? ´ වැරැදීම මිනිස් ගතියකි - සමාව දීම දේවගතියකි ` මෙය අපේ වහරේ එන ප්‍රකට කියමනෙකි .
එහෙත් මේ වැරැදීම නීතිය ඉදිරියේ කෙසේ සැලකුම් ලබන්නේ ද යන්න විමසා බැලීම කාලෝචිතය .
වෙසෙසින්ම ගිවිසුම් නීතිය ප්‍රකාරව වෙළෙඳ ආයතන හා පුද්ගලයන් අතරත් , ආයතන හා ආයතන අතරත් ලිඛිතව හා වාචිකව ගිවිසුම් ඇති වන - නැති වන තත්ත්වයක් උදාවේ .
එබඳු වෙළෙඳ ගිවිසුමකදී යම් පාර්ශ්වයක් අතින් වැරැදීමක් සිදුවුවහොත් කවර නෛතික ප්‍රතිඵල උද්ගත වන්නේ ද යන්න විමසා බැලීම මෙම ලිපියේ අරමුණයි .
මෙබඳු වැරදීමක් සරලව ගිවිසුම් හා සම්මුතීන් සම්බන්ධව කොටස් කීපයකට වෙන්කර දැක්විය හැකිය .
සම්මුතිය වැළැක්වෙන වැරදීම් හා සම්මුතිය නිෂ්ප්‍රභ කෙරෙන වැරදීම් වශයෙනි .
මීට අමතරව වැරදීමට භාජන වූ පාර්ශ්වයේ ඉල්ලීම පිට බලරහිත කරනු ලැබිය හැකි තවත් වැරදීම් ගණයක් ද රෝම ලන්දේසි නීතිය පිළිගනී .
ගිවිසුමක් ඇති කර ගැනීමේ දී එමගින් හටගන්නා සම්මුතිය වැළැක්වෙන වැරදීම් ගණයට අන්‍යොන්‍ය වැරදීම් හා ඒකපාර්ශ්වික වැරදීම අන්තර්ගත වේ .
අන්‍යොන්‍ය වැරදීම යනුවෙන් අදහස්වන්නේ එක් එක් පාර්ශ්වය අනෙකාගේ චේතනාව පිළිබඳව වරදවා වටහා ගෙන ඇතිමුත් ඒ වැරදීම පිළිබඳව දෙපාර්ශ්වයම නොදන්නා විටෙකදී ය .
එක් පාර්ශ්වයක් අතින් පමණක් වැරදීම සිදුව ඇති අතර එම පාර්ශ්වයේ වැරදීම අනෙක් පාර්ශ්වය දැන සිටි විටෙක ඒක පාර්ශ්වික වැරදීම හටගනී .
මේ අවස්ථා දෙකෙහිදීම ගිවිසුම්ගත සම්මුතිය නීතිය ඉදිරියේ ක්‍රියාත්මක වීම වැළකෙනු ඇත .
එහෙත් මෙහිදී සැලකිල්ලට ගත යුතු වැදගත් කරුණ වන්නේ අන්‍යොන්‍ය හා ඒකපාර්ශ්වික යන දෙයාකාරයේ ම වැරදීම් වලදී වැරදීම ගිවිසුම් යම් කොන්දේසියක් සම්බන්ධයෙන් විය යුතු වීමයි .
චේතනාව සම්බන්ධ වැරදීමක් නිසා පමණක් ගිවිසුමට අදාළ සම්මුතිය ඉටු කිරීම වැළැක්විය නොහැකි යි .
එය ගිවිසුමේ කොන්දේසියක් සම්බන්ධ වැරදීමක් නම් එය ගිවිසුමක අංශ කීපයකටම බලපානු ඇත .
එයින් මූලික වන්නේ ගනුදෙනුවේ ස්වභාවය සම්බන්ධ වැරදීමයි .
( Error in negotio ) සම්මුතියේ ස්වභාවය සාමාන්‍යයෙන් ගිවිසුමේ කොන්දේසියක් බවට පත්වන නිසා එබඳු සම්මුතියේ නැතිනම් ගනුදෙනුවේ ස්වභාවය සම්බන්ධ වැරදීමක් නිසා ගිවිසුමක් ඇති වීම වැළැක්විය හැකිය .
ගිවිසුමේ කොන්දේසියක් පිළිබඳ වැරදීමක් පුද්ගලයා පිළිබඳව හටගත්තේ නම් ( Error in persona ) එය තරමක් සංකීර්ණ තත්ත්වයක් වනු ඇත .
එසේ වන්නේ එය ගිවිසුමකට එළඹෙන පාර්ශ්වයක අනන්‍යතාව පිළිබඳ වැරදීමක් වන නිසා ය .
සවේග්නි නමැ`ති ලෝපතළ නීතිවේදියාගේ මතයට අනුව එබඳු වැරදීමක් නිසා සම්මුතිය වැළැක්වෙනු ඇත .
එහෙත් පෝතියර් නමැති නීතිවේදියා දක්වන්නේ ගිවිසුමට එළඹෙන පාර්ශ්වයක් පිළිබඳව වැරදීමක් නිසා සම්මුතියක් වැළැක්වෙනුයේ ගිවිසුමට එළඹෙන පාර්ශ්වයේ පෞද්ගලිකත්වය සාධකයක් වශයෙන් ගිවිසුමට සම්බන්ධ වන්නේ නම් පමණක් ය යනුවෙනි .
මේ මතය ඉංග්‍රීසි නඩු තීන්දු ගණනාවකදී ද අනුමත කර ඇත .
සීමාසහිත කිංග්ස් නෝට්න් මෙට්ල් සමාගම එදිරිව සීමාසහිත එඩ්රිජ් මෙරට් සහ සමාගම ( 1897 ) 14 TLR98 නඩුවේදී වෙළෙඳ ආයතනයක සාමාජිකයකු ලෙස පෙනී සිටි වත්කමක් නැති පුද්ගලයකු පැමිණිලිකරුට යවන ලද ලිපියක තමා සැලකිය යුතු වෙළෙඳ සමාගමක සාමාජිකයකු බවට හඳුන්වා දී තිබූ අතර ඔහුට භාණ්ඩ සැපයූ පැමිණිලිකරු , ලිපිය ලියූ තැනැත්තා සමඟ ගිවිසුමක් වලංගු ලෙස ඇති කර ගැනීමට අදහස් කළ බව අභියාචනාධිකරණයේ තීන්දුව විය .
මෙහිදී අනන්‍යතාව පිළිබඳ වැරදීමක් නොවූ බවත් වැරදීමක් හටගත්තේ ගිවිසුමක් වළක්වනු නොලැබූ වත්කම සහ වැදගත්කම යන විශේෂාංග පිළිබඳව පමණක් බවත් වැඩිදුරටත් තීරණය කෙරිණ .
මීට වෙනස් තත්ත්වයක් උද්ගතවූ නඩුවක් ලෙස කණ්ඩි එදිරිව ලින්ඩ්සේ ( 1878 ) 3AC459 හැඳින්විය හැකි ය .
මෙහිදී වැරදීම වූයේ පුද්ගලයෙකුගේ අනන්‍යතාව සම්බන්ධයෙනි .
මෙහි පැමිණිලිකරු වුඩ් වීදියේ අංක 123 හි බ්ලෙන්කිරොන් සහ සමාගම සමඟ ගනුදෙනු කිරීමට පුරුදුව සිටියේය .
වුඩ් වීදියේ අංක 37 දරන තැන කාමරයක සිටි බ්ලෙන්කාර්ත් නමැත්තා කුට භාණ්ඩ සපයන ලෙස පැමිණිලිකරුව රවටනු ලැබීම මෙම නඩුවේ ප්‍රශ්නගත කරුණ විය .
පැමිණිලිකරුගේ චේතනාව වූයේ ඔහු ගනුදෙනු කළේ බ්ලෙන්කිරොන් සහ සමාගම සමඟ බවයි .
බ්ලෙන්කාර්ත් වෙනත් තැනැත්තකුට භාණ්ඩ විකිණු අතර භාණ්ඩ ලබාගැනීම සඳහා පැමිණිලිකරු විසින් බඩු මිලදී ගත් පුද්ගලයාට එරෙහිව මෙම නඩුව පවරා තිබිණි .
මෙහිදී අධිකරණය තීරණය කළේ බ්ලෙන්කර්ත් සහ පැමිණිලිකරු අතර ගිවිසුමක් නොතිබුණු නිසා භාණ්ඩවල අයිතිය විත්තිකරුට පැවරිමට බ්ලෙන්කාර්ත්ට නොහැකි වූ බවත් ය .
මීට අමතරව ගිවිසුමට විෂය වන කාරණයේ ස්වභාවය නැතහොත් ගුණය පිළිබඳව වැරදීම නිසාද සම්මුතියක් හට ගැනීම වැළකෙනු ඇත .
එසේ වන්නේ එය අවශ්‍යයෙන් ම යම් ගිවිසුමක කොන්දේසියක් බවට පත් නොවන බැවිනි .
එසේම විෂය කාරණයේ ප්‍රමාණය පිළිබඳ වැරදීම නිසාද ගිවිසුමක් ඇති වීම වැළකෙනු ඇත .
ඒ එය සාමාන්‍යයෙන් ගිවිසුමේ කොන්දේසියක් වන නිසා ය .
තවද විෂය කාරණයේ අනන්‍යතාව පිළිබඳ වැරදීම නිසා ද සම්මුතිය වැළකෙනු ඇත .
එසේම ගිවිසුමක මූලික කරුණක් සම්බන්ධයෙන් පාර්ශ්වයන් දෙකම අතින් යම් කිසි පොදු වැරදීමක් සිදුවුවහොත් අදාළ සම්මුතිය ශුන්‍ය බවට ( බලරහිත ) වනු ඇත .
මීට අදාළව වැදගත් කරුණක් බේල් එදිරිව සීමාසහිත ලීවර් සහෝදරයෝ ( 1932 ) AC 161 - නඩුවේදි තීන්දු විණි .
එහිදී මුල් අවස්ථා අධිකරණය හා අභියාචනාධිකරණය යන දෙකෙහිදීම වැරදීම මගින් සේවය අවසන් කිරීමේ ගිවිසුම නිෂ්ප්‍රභ වූ බව තීන්දු කළත් සාමි මන්ත්‍රී මණ්ඩලය ගිවිසුම නිෂ්ප්‍රභ වී නැති බව තීන්දු කළේය .
තම වැරැද්ද සාධාරණ සහ යුක්ති සහගත බව පෙන්වාදීමට වැරදීම සිදුවූ පාර්ශවයට හැකි වන්නේ නම් වලංගු ගිවිසුමක් බලරහිත යයි ප්‍රකාශ කරනු ලැබිය හැකි බව රෝම ලන්දේසි නීතිය පිළිගනී .
එසේ කළ හැක්කේ වැරදීමක් යථා තත්ත්වයට පැමිණවීමේ ප්‍රතිකර්මය ( Restitutio In Intergrum ) මගිනි .
මේ නීති තත්ත්වය මෙරට නීතිය ද පෙරේරා එදිරිව පෙරේරා A+ P 420 නඩුවේ දී පිළිගෙන ඇත .
මෙහිදී වැරදීමකින් අන්සතු කරනු ලැබූ ලියවිලි නිසා ගිවිසුමක් අවලංගු කළ හැකි ද යන සැකය මතුවේ .
ඊට අදාළ රෝම ලන්දේසි නීති තත්ත්වය වනුයේ යම් ලියවිල්ලක් අත්සන් කරනු ලැබූ තැනැත්තකු තමාගේ ක්‍රියාවේ නීතිමය ප්‍රතිඵල ද දැන සිටින්නේ යයි පූර්ව නිගමනයක් පවතින නිසා තමා එය අත්සන් කළේ වැරදීමක් නිසා යයි ඔහුට සාමාන්‍යයෙන් කිව නොහැකි බවයි .
එහෙත් ඉංග්‍රීසි පොදු නීතිය මගින් මීට විකල්පයක් හඳුන්වා දී ඇත .
ඒ අනුව යම් ලියවිල්ලක නියම ස්වභාවය නොදැන එය ලියා අත්සන් කරන තැනැත්තකු එය නොමඟ යැවීමෙන් හෝ අධ්‍යාපනයක් නොලැබීමේ හේතුවෙන් වූයේ යැයි ඔප්පු කළහොත් ගිවිසුම ප්‍රතික්ෂේප කිරීමට හැකියාවක් ඇත .
නීතිඥ කපිල ගාමිණී ජයසිංහ පොළොන්නරු රජ දහනේ ශ්‍රී විභූතිය දැකගන්න පොළොන්නරු තානායමේ නවතින්න පොළොන්නරු ඓතිහාසික රාජධානියේ ශ්‍රී විභූතිය ඔප් නංවමින් පරාක්‍රම සමුද්‍ර වැව් තාවුල්ලේ පිහිටි පොළොන්නරුව තානායමට වසර 134ක ඉතිහාසයක් ඇත .
මෙය ශ්‍රී ලංකාවට පැමිණෙන ප්‍රභූවරුන් නවාතැන් ගන්නා ජනප්‍රිය ස්ථානයෙකි .
එලිසබෙත් මහ රැජනගේ ලංකා සංචාරයේ දී ඇය නවාතැන් ගත්තේ ද එහිය .
පොළොන්නරුව තානායමේ නැවතී එම පුරවරයේ නටබුන් දැක බලා ගැනීම ඉතා පහසු ය .
සෝමාවතී චෛතයට මඩකලපුව හා පාසිකුඩා වෙරළටද මෙහි සිට පහසුවෙන් ළඟා විය හැක .
ලංකා ඉතිහාසයේ ස්වර්ණමය යුගයක් ලෙස පොළොන්නරු යුගය සැළැකේ .
පළමුවැනි මහා විජයබාහු රජු විසින් සිංහල රාජ යුගයක් ලක් දෙරණෙහි ප්‍රතිශ්ඨාපණය කරමින් පොළොන්නරුව සිය රාජධානිය බවට පත් කර ගත් බවත් , අනතුරුව පොළොන්නරුවේ රජකමට පත් වූ පළමුවැනි මහා පරාක්‍රමබාහු රජතුමා පොළොන්නරු රාජධානියේ වැව් අමුණු තනවා , කෙත් වතු වපුරා , දාගැබ් වෙහෙර විහාර තනවා සිරිලක මහ කෙත බවට පත් කරවූ බවත් ඉතිහාසයෙහි කියැවේ .
එවන් උදාර අතීත ශ්‍රී විභූතියට උරුම කී පොළොන්නරු රාජ්‍යයේ නටබුන් අදත් ඒ ශ්‍රී විභූතියට සාක්ෂි සපයමින් පොළොන්නරුව ප්‍රදේශයේ විරාජමානව වැජැඹෙයි .
අතීත ශ්‍රී ලංකාවේ පෞරාණික උරුමයන් ලොවට විදහා දක්වන නටබුන් නගර අතර පොළොන්නරුවට හිමිවන්නේ සුවිශේෂ ස්ථානයකි .
ආරක්ෂා කරගත යුතු ලෝක උරුමයක් ලෙස සැළැකෙන පොළොන්නරු නගරය වසර දහස් ගණනක් ගෙවී ඇතත් අදටත් දෙස් විදෙස් සංචාරකයන් ගේ සිත් ගත් ප්‍රධාන සංචාරක පුරවරයක් බවට පත්ව තිබේ .
පොළොන්නරු රාජධානියේ නටබුන් නරඹන්නට එහි පැමිණෙන දෙස් විදෙස් සංචාරකයන් අතර පොළොන්නරුව තානායම ජනප්‍රිය නවාතැනකි .
පොළොන්නරුව නගරයේ පරාක්‍රම සමුද්‍ර වැව් තාවුල්ලේ සුන්දර ස්ථානයක ඉදි කොට ඇති පොළොන්නරුව තානායමද සියවස් ගණනාවක ඉතිහාසයකට උරුමකම් කියයි .
ලංකාව ඉංග්‍රීසීන් ගේ පාලනයට නතු වූ යුගයේ වර්ෂ 1870 දී ඉදි කරුණු පොළොන්නරුව තානායම වර්තමානයෙහි ලංකා හෝටල් සංස්ථාව යටතේ පාලනය කැරෙන අංක එකේ තානායමක් බවට පත්ව තිබේ .
සුදු ආණ්ඩුකාර නිවෙස වර්ෂ 1870 දී මෙරට ආණ්ඩුකාර ධූරය දැරූ හෙරින්ටන් ආණ්ඩුකාරවරයා සිය පාලන ප්‍රදේශයේ නිරීක්ෂණ චාරිකාවක යෙදී සිටියදී පොළොන්නරුවේ නටබුන් අතර පරාක්‍රම සමුද්‍රයට ආසන්නව පිහිටි මෙම සොඳුරු බිම් කඩ ඇස ගැටී තිබේ .
ඉමක් කොනක් නොපෙනෙන පරාක්‍රම සමුද්‍ර වැව් තාවුල්ලේ උස් තැනෙක පිහිටි කුඩා නිවෙසක් ද ඔහුට දක්නට ලැබිණි .
එතැන නැරබුම් කුටියක් තැනුවහොත් එය අවට සිරි නරඹන්නට කදිම ස්ථානයක් වනු නිසැක යැයි ඔහුට සිතිණි .
ඒ අනුව ඔහු තනි කාමරයකින් යුතු කුඩා නිවෙසක් එහි ඉදි කෙළේය .
මෙම සුන්දර කුඩා නිවසෙහි සිට පරාක්‍රම සමුද්‍රය හා අවට සිරි නැරඹූ හෙරින්ටන් ආණ්ඩුකාරවරයාට මෙම නිවාසය තවත් පුළුල් කොට සංචාරක නිවාසයක් තැනවීමට සිත් වූයෙන් පසුව එයට අලුතින් කාමර හතරක් එක් කරනු ලැබිණි .
ලංකාවට නිදහස ලැබීමෙන් පසුව මෙය ලාංකීය දිසාපතිවරුන් ගේ සංචාරක නිල නිවාසය බවට පත් වීය .
අනුතරුව 1968 දී ලංකා හෝටල් සංස්ථාව යටතට පවරා ගෙන තානායමක් බවට පත් කරනු ලැබිණ .
මේ වන විට එය නවීන සංචාරක හෝටලයකට අවශ්‍ය පහසුකම් සියල්ලෙන් සපිරි අංග සම්පූර්ණ කාමර 10කින් යුතු තානායමක් බවට පත්ව තිබේ .
සියවස් ගණනක ඉතිහාසයක් සහිත පොළොන්නරුව තානායම එදත් අදත් දේශීය මෙන්ම විදේශීය සංචාරකයන් අතර ද ඉහල ඉල්ලුමක් හිමි කර ගැන්මට සමත්ව තිබේ .
තානායමෙහි දර්ශනීය පිහිටීම , උසස් නවාතැන් පහසුකම් , ප්‍රණීත ආහාරපාන මෙන්ම උණුසුම් ආගන්තුක සත්කාරය ද එකසේ හේතු වී ඇතැයි තානායමේ කළමනාකරු ලාල් කරුණාසේන මහතා පවසයි .
ලංකා හෝටල් සංස්ථාවේ වසර 25 ක පමණ සේවා ඉතිහාසයක් කරුණාසේන මහතා සතුව ඇත .
නටබුන් නගරය මැද පොළොන්නරුවෙහි හදවත බඳු පරාක්‍රම සමුද්‍රාසන්නයෙහි ඉදි කරන ලද තානායමේ ඉදිරිපස දසුන අතිශය දැකුම්කළුය .
වැව් තාවුල්ලේ වැව් දිය මත සිටවූ කණු මත ඉදිකරන ලද බොජුන් හල පරිසර සිරිය රිසි සේ විඳ ගැනීමට එහි එන අමුත්තන්ට අවකාශ සළසයි .
ආලින්දයේ සුව පහසු අසුනකට බරවූ කළ වැව් දිය පිස හමන මද නළ ගමනේ විඩාව දුරු කර ගත හැක .
සුවදායී සිහින ලොවකට ඔබ කැඳවන්නට සමත් වෙයි .
වැව් දියෙහි කිමිදී මසෙකු ඩැහැ ගන්නා දිය කාවකු හෝ කොකෙකු ගේ සිහින් රාවය ඔබේ ඒ සිහින ලොව මොහොතකට කලඹයි .
වැව් තෙර දියඹේ ඈත අහසේ හිරු ගිලී යන රත් පැහැ අහසෙහි අසිරියත් ළහිරු කිරණින් නැහැවෙමින් උදා හිරු නැගෙන ප්‍රබෝධමත් දවසක උදාවත් දකින්නට පොළොන්නරු තානායම් ආලින්දයේ අසුනක හෝ එළිමහන් අංගනයේ අඹ තුරු සෙවණක් කොතරම් අගනේදැයි හැඟෙන්නේ සැබැවින් ඔබම එය අත් විඳි කල්හිය .
ඒකල හෝ යුගල ඇඳන් , යාබද නාන කාමර වැසිකිළි සීතල හෝ උණු දිය , වායු සමීකරණ , රූපවාහිනි සහ දුරකථන පහසුකම් ආදී සියල්ලෙන් සපිරි අංග සම්පූර්ණ කාමර 10 න් නවයක්ම යුගළ කාමර වේ .
පහසුකම් සියල්ලෙන් සපිරි පවුලේ කාමරයක් ද ඒ අතර වෙයි .
හෝටල් සංස්ථාවේ සභාපති බෝධි රණසිංහ මහතා ඇතුළු පාලනාධිකාරියෙහි පූර්ණ අනුග්‍රහය මත සියලුම කාමරවල පහසුකම් වර්ධනය කොට නවීන ගෘහභාණ්ඩ හා අංගෝපාංග සහිතව තානායම වැඩි දියුණු කොට ඇතැයි කළමනාකරු කරුණාසේන මහතා පවසයි .
පැරැණි කාමර අතරට වැව් දියෙහි පාවෙන සෙයක් දිස්වන නවතම කාමර පේළියක් ද අලුතින් ඉදිවෙමින් පවතී .
රැජන ගේ කාමරය පොළොන්නරුව තානායම ලංකාවේ සෙසු බොහෝ තානායම්වලට වඩා වෙසෙසින් කැපී පෙනෙන්නේ , අතීතයේ පටන් ශ්‍රී ලංකාවට පැමිණි විදේශීය ප්‍රභූවරුන් නවාතැන් ගත් දේශීය මෙන්ම විදේශීය ප්‍රභූන්ගේ ද සිත් ගත් නවාතැන්පොළක් වන හෙයිනි .
වර්ෂ 1954 දී එංගලන්තයේ එළිසබෙත් මහ රැජින ලංකාවට පැමිණි අවස්ථාවේ පොළොන්නරුව තානායමේ කාමර අංක 01 හි නතර වී සිට තිබේ .
වැව් තෙර සොඳුරු දර්ශනය මනාව විදහා දැක්වෙන වීදුරු කවුළුවලින් ආවරණය වූ මෙම කාමරය අද සුඛෝපභෝගී කාමරයක් බවට පත් කොට තිබේ .
සාමාන්‍යයෙන් සුඛෝපභෝගී හෝටල් කාමරයක දක්නට නොමැති ඉපැරැණි ගෘහභාණ්ඩ හා සුවපහසු ආසනවලින් සමන්විත එය අත්‍යාවශ්‍ය අංග සියල්ලෙන් පරිපූර්ණ කුඩා නිවෙසක් බඳු ය .
වසර ගණනාවක් මුළුල්ලේ සේවයෙහි නියැලෙන 25 දෙනෙකුගෙන් යුතු පළපුරුදු සේවක මණ්ඩලයක් එහි වෙති .
සුපුරුදු ලාංකීය ආගන්තුක සත්කාරයෙන් එහි එන අමුත්තන් පිළිගෙන ලොකු කුඩා සැමට එකසේ සත්කාර කිරීමට ඔවුන් සූදානම්ය .
ප්‍රදේශයට ආවේණික අලුත් එළවළු පලතුරු , කිරිපැණි , කොළ කැඳ , නැවුම් පලතුරු යුෂ , වැව් මාළු සමග ලාංකීය ආහාර වේලක් මෙන්ම , බටහිර පන්නයේ , ඉන්දීය හෝ චීන ක්‍රමයට සකස් කරන ලද ආහාර පාන ද ඇණවුම් කොට විනාඩි 30 වැනි සුළු කාලයක් තුළ එහිද ලබා ගත හැකි බැව් කරුණාසේන මහතා පවසයි .
ඒ සඳහා පළපුරුදු අරක්කැමීන් තිදෙනකු එහි වෙති .
පිළිගැනීමේ නිලධාරීන් දෙදෙනෙක් , භෝජනාගාර පරිපාලකවරුන් දෙදෙනකු බීමහල් පාලකයන් සහ තානායම් කාර්ය සහායකවරුන් 10 දෙනෙකු එහි සේවයේ නියැලෙති .
මනරම් ගෙඋයන ඉඩකඩ සහිත රිය ගාලකින්ද , අලංකාර ගෙඋයනකින් ද යුතු තානායමෙහි එක රැයකට 330 දෙනකුට පමණ නවාතැන් පහසුකම් සැපැයීමට පිළිවන .
මනා ඉඩකඩ සපිරි අවන්හලේ වරකට 80 දෙනකුට පමණද පිටත භෝජනාගාරයෙහි වරකට 40කට පමණ ද ආහාර ගැනීමට හැකිය .
මංගල උත්සව හා ප්‍රිය සම්භාෂණ පැවැත්වීමේ පහසුකම් සහිත ය .
එකවර 250 කට පමණ සහභාගි වීමට ඉඩ තිබේ .
කාර්යාලයීය සම්මන්ත්‍රණ හෝ වැඩමුළු පැවැත්වීමේදී 50 දෙනකුට පමණ ශාලා පහසුකම් සැපැයීමට පිළිවන .
වසරේ දින 365 ම තානායම විවෘතය .
උදේ - දිවා - රාත්‍රි කෑම පැමිණ හෝ කලින් ඇණවුම් කොට ලබා ගත හැකිය .
සෑම සති අන්තයකම දිවා භෝජනය බුෆේ ක්‍රමයට සකස් කැරේ .
බොහෝ සති අන්ත හා නිවාඩු දිනයන්හි තානායමෙහි කාමර සියල්ල අමුත්තන් ගෙන් පිරී යන හෙයින් කල් ඇතිව කාමර වෙන් කරවා ගත යුතු බැව් කළමනාකරු පවසයි .
පොළොන්නරුව තානායම කොළඹ සිට කිලෝ මීටර් 216ක් දුරින් පිහිටා තිබේ .
පොළොන්නරු නගරයට ආසනයේ පිහිටි පොළොන්නරුව සෙලාන් බැංකුව අසලින් දකුණට හැරී පරාක්‍රම සමුද්‍රයේ වැව් තාවුල්ල මතට පැමිණි කළ එය හමු වේ .
ලංකාවේ විශාලතම වැව ලෙස සැළැකෙන පරාක්‍රම සමුද්‍රය අක්කර 6000 ක් පුරා පැතිර යන්නකි .
සැබැවින්ම සමුද්‍රයක් බඳු එය ක්‍රි . ව . 1153 - 1186 දක්වා කාලයේදී පොළොන්නරුවේ රජ කළ පළමුවැනි පරාක්‍රමබාහු රජු විසින් ඉදි කළැයි ඓතිහාසික මූලාශ්‍රවල සඳහන් වෙයි .
තානායම පිහිටා ඇත්තේ වැව් තාවුල්ලේ වැවේ දිය අඩු කොටසක මෙනැයි එහි යනෙන කෙනෙකුට හැඟී යයි .
නටබුන් නගරය තානායමට නුදුරින් මෑතදී ඉදිකරන ලද පොළොන්නරු කෞතුකාගාරය දක්නට ලැබේ .
තානායමෙහි සිට පා ගමනින් ගොස් නටබුන් බොහොමයක් නැරඹිය හැකිය .
නටබුන් නගරය පිහිටා ඇත්තේ තානායමට මීටර ගණනක් එපිටිනි .
එහි යන ඔබ රජ මාළිගය , ශිලා පොකුණ , රාජසභා මණ්ඩපය , පළවැනි ශිව දේවාලය සහ ථූපාරාමය , නිශ්ශංක ලතා මණ්ඩපය , අටදා ගෙය , වටදාගෙය , හැටදා ගෙය , සත්මහල් ප්‍රාසාදය , පබලු වෙහෙර , හා දෙවැනි ශිව මාළිගය වැනි ස්ථාන අනිවාර්යයෙන්ම නැරඹිය යුතුය .
මේ ස්ථාන නරඹා නැවත ප්‍රධාන මාර්ගයට පිවිස මඳ දුරක් ඉදිරියට යන විට මැණික් වෙහෙර හමු වෙයි .
එතැන් සිට ඉදිරියට පුරාණ සල්පිල් වීදිය රන් කොත් වෙහෙර දක්වා විහිදෙයි .
පොළොන්නරු නටබුන් අතර ඇති ශ්‍රේෂ්ඨතම නිර්මාණය ලෙස සැලැකෙන ගල් විහාරය , කිරි වෙහෙර හා ලංකාතිලකය වැනි ස්ථාන නැරඹීමෙන් ඔබේ සංචාරය පරිපූර්ණත්වයට පත් වනු ඇත .
පොළොන්නරුවේ නටබුන් සියල්ල එක් දිනකින් නරඹා අවසන් කළ නොහැකිය .
පාසල් දරුවන්ට සේම ජාතියේ ඉතිහාසය පිළිබඳ විමසිලිමත් වන කවරකුට වුවද දැක බලා ඉගෙන ගත හැකි බොහෝ දේ එහි වෙයි .
පොළොන්නරුව හා අවට සංචාරය කිසිවිටෙක හුදු විනෝද චාරිකාවක් පමණක් ;නාව අධ්‍යාපන චාරිකාවක් බවට ද පත් වන්නේ නිතැතිනි .
පොළොන්නරුව තානායමෙහි සිට සෝමාවතී චෛත්‍යය වෙත ඇත්තේ කිලෝ මිටර 35 කි .
එහි සිට මඩකලපුව හා පාසිකුඩා වෙරළට පැය 2කින් ළඟා විය හැකිය .
පොළොන්නරුව කෞතුකාගාරයේ හා රිය ගාලේ ඇති භෝජනාගාර දෙක පාලනය කෙරෙනුයේ තානායම මඟිනි .
කෙටි කෑම වර්ග , කේක් බිස්කට් හා බීම වර්ග ද කෑම පාර්සල් ද ඒවායේ අලෙවි කෙරේ .
සංචාරක කණ්ඩායම් සඳහා මෙන්ම උත්සව සඳහා ද ආහාර පාන ඇණවුම් කළ හැකිය .
සුරක්ෂිත බව අද ඉතා ජනාකීර්ණ නගරයක් බවට පත්ව ඇති පොළොන්නරුව නගරය පුරා විවිධ සංචාරක නිවාස හා ලැගුම්හල් ගණනාවක් තිබේ .
ඒ අතර ලංකා හෝටල් සංස්ථාව මගින් පාලනය කැරෙන පොළොන්නරුව තානායමට හා සේරුවා හෝටලයට හිමි වන්නේ විශේෂ ස්ථානයකි .
සුරක්ෂිත බව , රසවත් ආහාර පාන , සුව පහසු කාමර , මෙන්ම ආගන්තුක සත්කාරය අතින් පොළොන්නරුව තානායම ලබා ඇති කීර්තියට එහි ඉතිහාසය තරම්ම දිගු ඉතිහාසයක් වෙයි .
එම කීර්තිය තවත් වසර ගණනාවක් ඉදිරියට කරා ගෙන යාම සිය අපේක්ෂාව බව කළමනාකරු පවසයි .
එම අරමුණ සාක්ෂාත් කර ගැනීමට සිය කාර්ය මණ්ඩලයෙන් ද හෝටල් සංස්ථාවේ ජ්‍යෙෂ්ඨ අලෙවි හා සංචාරක කළමනාකරු රන්ජිත් බාලසූරිය ඇතුළු ඉහළ කළමනාකාරීත්වයෙන් ද තමාට අගනා සහායක් ලැබෙන බවත් කියන කළමනාකරු දේශීය සංචාරකයනට වඩාත් පහසු මිලට සාධාරණ සේවයක් සැපැයීම මෙන්ම විදෙස් සංචාරකයන් දිරි ගැන්වීම ද තම අරමුණ බව කියයි .
පොළොන්නරුව තානායම කලින් වෙන් කරවා ගැනීමට නම් එම තානායමේ දුරකථන අංක 027 – 22 - 22299 , 027 – 22 - 25834 හෝ ලංකා හෝටල් සංස්ථාවේ බම්බලපිටිය ප්‍රධාන කාර්යාලයේ අලෙවි කළමනාකරු රන්ජිත් බාලසූරිය මහතා ගේ දුරකථන අංක 011 - 2503558 ඇමතීමෙන් සිදු කළ හැකිය .
සාගරිකා දිසානායක ජයසිංහ ඡායාරූප – සමන් සිරිමාන්න .
පොළොන්නරුව තානායම .
ලාල් කරුණාසේන .
කළමනාකරු .
ඉදිරිපස දැක්ම .
පිළිගැනීමේ කවුලුව .
ආලින්දය .
රැජන නවාතැන්ගත් කාමරය .
යුගළ කාමරයක් .
.
භෝජන ශාලාව .
එළිමහන් අංගනය .
අවන්හලක විවේකයක් – 11 ප්‍රශ්නය – පොළොන්නරුව තානායම අසල පිහිටි වැව කුමක් ද ? මෙම ස්ථාන පිළිබඳ 'සල්පිල' පාඨකයන්ට තොරතුරු ලබා දෙන ලිපි පෙළේ එකොළොස්වැනි ලිපිය ( මැයි 2 ) ආශ්‍රයෙන් නඟන සරල පැනයට පිළිතුරු සැපයීමෙන් පවුලේ හෝ හිත මිතුරන් සිව් දෙනකුට ලංකා හෝටල් සංස්ථාවේ පොළොන්නරුව තානායමේ නවාතැන් පහසුකම් සහිත සති අන්තයක් ගත කිරීමට අවස්ථාව උදාවේ .
පිළිතුර මෙම කූපනයේ පමණක් සඳහන් කොට මැයි 31 වැනි දාට පෙර තැපැල්පත් මගින් පමණක් පහත ලිපිනයට යොමු කළ යුතුය .
ලිපිවල බහා එවන කූපන් පත් ප්‍රතික්ෂේප කැරේ .
අවන්හලක විවේකයක් - 11 දේශීය නිෂ්පාදකයා ආරක්ෂා වන වෙළෙඳ ආර්ථිකයක් අවශ්‍යයි නීතිඥ කමල් නිශ්ශංක ලිබරල් පක්ෂයේ මහ ලේකම් එල් . ටී . ටී . ඊ . සංවිධානයේ අන්තර් පාලන යෝජනා උතුරු - නැගෙනහිර ඒකපාක්ෂික පාලනයකට හේතු වන්නේ යැයි ද එය පෙඩරල්වාදයට පටහැනි යැයි ද ලිබරල් පක්ෂයේ මහ ලේකම් කමල් නිශ්ශංක පවසයි .
එක්සත් ව කොටි සංවිධානයට මුහුණ දී ශ්‍රී ලංකාවේ සාමය ඇති කිරීමට නිදහස් සන්ධානයටත් , , එක්සත් ජාතික පෙරමුණටත් බල කළ යුතු බව ' සිළුමිණ ' සමග පැවැත්වූ සම්මුඛ සාකච්ඡාවක දී ලිබරල් පක්ෂයේ මහ ලේකම්වරයා පැවසී ය .
ලිබරල් පක්ෂයේ මහ ලේකම් කමල් නිශ්ශංක සමඟ ' සිළුමිණ ' පැවැත්වූ සම්පූර්ණ සම්මුඛ සාකච්ඡාව මෙසේ ය .
හදිසි මැතිවරණය ගැන ලිබරල් පක්ෂයේ අදහස් මෙම හදිසි මැතිවරණය පිළිබඳ ලිබරල් පක්ෂය දරන අදහස කුමක් ද? මෙය අනවශ්‍ය මැතිවරණයක් .
එහෙත් 19 වන ආණ්ඩුක්‍රම ව්‍යවස්ථා සංශෝධනය ඉදිරිපත් කිරීමෙන් ද , පසුව ආරක්ෂක අමාත්‍යවරයා විසින් ගැසට් නිවේදනයක් මගින් , ත්‍රිවිධ හමුදාව සම්බන්ධ රාජ්‍ය නායකයා සතු යම් බලතල උදුරා ගැනීමට උත්සාහ කිරීමෙන් ද සහජීවන ආණ්ඩු ප්‍රතිපත්තිය , යූ . ඇන් . පී . ආණ්ඩුව විසින් මුළුමනින් ම බිඳ දැමුවා .
රටේ ආරක්ෂක තත්ත්වය ඉතාමත් තදින් පිරිහුණා .
හමුදා පනත්වලට අනුව ආරක්ෂක අමාත්‍ය ධූරය රාජ්‍ය නායිකාව සතු විය යුතු බවට ද , ශ්‍රේෂ්ඨාධිකරණය තීරණයක් දුන්නා .
ජනාධිපතිනිය විසින් ආරක්ෂක අමාත්‍ය ධූරය පවරා ගැනීම සිදු වූවා .
ජනාධිපතිනිය විසින් ජනමාධ්‍ය අමාත්‍ය ධූරය පවරා ගැනීම ලිබරල් පක්ෂය අනුමත කරන්නේ නැහැ .
එහෙත් ඒ වන විට රාජ්‍ය ජනමාධ්‍ය රටේ ආරක්ෂක තත්ත්වයට තර්ජනයක් ලෙස තිබුණු බව පිළිගන්නවා .
මනෝ - මලික් සාකච්ඡා බිඳ වැටීමෙන් පසු ජනාධිපතිනියට මහා මැතිවරණයක් හැර අන් මගක් නොතිබෙන්නට ඇති .
ලිබරල් පක්ෂය මේ මැතිවරණයට මුහුණ දෙන්නේ කෙසේ ද? බොහෝ අය අපෙන් ඇසුවා පෙරමුණකට යනවා ද කියලා .
නමුත් අපේ ප්‍රතිපත්ති සමග බලන කොට මෙය තරමක් ගැටලුවක් .
ශ්‍රී ලංකා නිදහස් පක්ෂය සමග අප පෙරමුණකට යෑමට අකමැති නැහැ .
නමුත් වමේ පක්ෂ රාශියක් අද එය සමග අත්වැල් බැඳගෙන .
අපි වෙළෙඳ ආර්ථිකය තදින් පිළිගන්නා පක්ෂයක් .
එමෙන් ම නිශ්චිත පළාත් හෝ කලාපවලට බලය බෙදීම තදින් පිළිගන්නා පක්ෂයක් .
ශ්‍රී ලංකා නිදහස් පක්ෂය වමේ පක්ෂ සමග සන්ධාන ගතවීම නිසා , එය සමග සාකච්ඡා ආරම්භ නොකිරීමට අපි තීරණය කළා .
එක්සත් ජාතික පක්ෂයේත් මධ්‍යස්ථ මතධාරීන් ඉන්නවා .
සාම වැඩපිළිවෙළින් ශ්‍රී ලංකා නිදහස් පක්ෂය ඉවත් කිරීම අපි දුටුවේ එක්සත් ජාතික පක්ෂයේ පටු දේශපාලනයක් ලෙස .
වමේ අය එක්සත් ජාතික පක්ෂ නායකතුමා " ලිබරල් වාදියෙකු " ලෙසත් හැඳින්වූවා .
අපි එක්සත් ජාතික පක්ෂ ආර්ථික වැඩපිළිවෙළ " ලිබරල්කරණය " ලෙස පිළිගන්නේ නැහැ .
එහි තිබුණේ " ගජමිතුරු ධනවාදය " .
ලිබරල් වෙළෙඳ ආර්ථික ක්‍රමය තුළ දේශීය නිෂ්පාදකයා ශක්තිමත් වෙනවා .
ශක්තිමත් ආයෝජක පංතියක් නොමැති තත්ත්වය තුළ රාජ්‍ය දේපළ පෞද්ගලිකකරණය කිරීම අසාර්ථක වෙනවා .
අද එක්සත් ජාතික පක්ෂයේ ප්‍රමුඛයින් වන්නේ , වමේ පක්ෂවලින් ආ ඇස් . බී . , රාජිත සහ බන්දුල ගුණවර්ධන , මහින්ද විජේසේකර වැනි අය .
ඔවුන්ට ලිබරල් වෙළෙඳ ආර්ථිකය සහ ලිබරල්කරණය ගැන පරිශීලනයක් නැහැ .
රවි කරුණානායක මහතා ගේ ආර්ථික දර්ශනය " ලිබරල් වෙළෙඳ ආර්ථිකය හෝ ලිබරලීකරණය නෙවෙයි .
ගජමිතුරු ධනවාදය සහ රාජ්‍ය දේපළ විකුණා දැමීම .
අපේ ප්‍රතිපත්ති ජනතාවට ඉදිරිපත් කිරීමට අපි තනියෙන් තරග කරනවා .
නුවරඑළියේ පුළුල් ලෙස අපි වැඩ කරනවා .
ලිබරල් පක්ෂය තරග කරන්නේ කුමන දිස්ත්‍රික්කවලට ද ? නුවරඑළිය , මාතලේ , කුරුණෑගල , කෑගල්ල , ගම්පහ සහ මාතර .
අපි නුවරඑළියේ පුළුල් දේශපාලනයක යෙදී සිටිනවා .
පෙඩරල් ක්‍රමයක් පිළිබඳ ලිබරල් පක්ෂයේ ප්‍රචාරයට එය හොඳ තැනක් .
එල් . ටී . ටී . ඊ . සංවිධානයට යම් පක්ෂපාතිත්වයක් දක්වන විශාල පිරිසක් නුවරඑළිය දිස්ත්‍රික්කයේ සිටිනවා .
ඔවුන්ට පෙඩරල් ක්‍රමය තේරුම් කර දීමට අපි කටයුතු කරනවා .
අනික් අතට ප්‍රධාන පක්ෂ දෙකේ ම , නුවරඑළියේ නායකයින් ගැන විශාල කලකිරීමත් තිබෙනවා .
වතු කම්කරු දේශපාලනය ද කොටස් තුනකට බෙදිලා .
නුවරඑළිය දිස්ත්‍රික්කයේ වමේ දේශපාලනය ද අසාර්ථකයි .
එම නිසා ලිබරල් පක්ෂයට එහි ඉඩක් තිබිය හැකියි .
අන්තර් පාලන යෝජනා පෙඩරල් වාදයට පටහැනියි එක්සත් ජාතික පක්ෂයේ සාම සාකච්ඡා ගැන ලිබරල් පක්ෂයේ ස්ථාවරය කුමක් ද? සාම සාකච්ඡා තිබිය යුතුයි .
එල් . ටී . ටී . ඊ . සංවිධානය 2003 අප්‍රියෙල් මාසයේ දී සාකච්ඡාවලින් ඉවත් වුණා .
ජාත්‍යන්තර ප්‍රජාව සමග එක්සත් ජාතික පක්ෂයේ සාකච්ඡා තිබුණා .
යුරෝපීය සංගමය , එල් . ටී . ටී . ඊ . ය පිළිබඳව දරන ස්ථාවරයට ලිබරල් පක්ෂය කැමැත්තක් දක්වන්නේ නැහැ .
ඇමරිකා එක්සත් ජනපදය කැනඩාව සහ ඉන්දියාව දරන ස්ථාවරයට අපි වැඩි කැමැත්තක් දක්වනවා .
ප්‍රධාන සාකච්ඡාකරු වන ජී . ඇල් . පීරිස් මහතාට ඉදිරි දැක්මක් තිබෙන බව පේන්නේ නැහැ .
ලක්ෂ්මන් කදිරගාමර් මහතා සාකච්ඡා කණ්ඩායමක නායකත්වය ගත යුතු බවයි මගේ අදහස .
එල් . ටී . ටී . ඊ . සංවිධානයේ අන්තර් පාලන යෝජනා උතුරු නැගෙනහිර ඒකාපාක්ෂික පාලනයකට හේතු වෙනවා .
එය පෙඩරල් වාදයට ද පටහැනියි .
එක්සත් ජාතික පක්ෂය එල් . ටී . ටී . ඊ . යෝජනා පිළිබඳව මුනිවත රැකීම අති භයානකයි .
එක්සත් ජාතික පක්ෂය විවෘත ආර්ථිකය ගැන කථා කරනවා .
ඔබ ගේ පක්ෂය වෙළෙඳ ආර්ථිකය ගැන කථා කරනවා .
කුමක් ද වෙනස? එක්සත් ජාතික පක්ෂය විවෘත ආර්ථිකය කියලා හැම කේෂ්ත්‍රයේ ම භාණ්ඩ ආනයනය කළා .
මෙයින් දේශීය නිෂ්පාදකයා වැටුණා .
එක්සත් ජාතික පක්ෂයට සහාය දෙන්නෙ වෙළෙන්දෝ .
ලිබරල් පක්ෂය " වෙළෙඳ ආර්ථිකය " කියලා හඳුන්වන්නේ දේශීය සහ විදේශීය වෙළෙඳ පොළට භාණ්ඩ සහ සේවා නිෂ්පාදනය .
එමෙන් ම දේශීය සහ විදේශීය ශ්‍රම වෙළෙඳ පොළට පුහුණු ශ්‍රමිකයින් ඇතුළු කිරීම .
අපට ආයෝජනය කිරීමට ආයෝජකයින් නැති කේෂ්ත්‍රවල විදේශීය ආයෝජකයින්ට ආරාධනා කිරීම අපේ දක්ෂ ආයෝජකයින්ට වෙනත් රටවල ආයෝජන අවස්ථා සොයා දීම අවශ්‍ය යි .
ශක්තිමත් ආයෝජකයින් නැති කේෂ්ත්‍රවල දී රාජ්‍ය දේපළ සහ ආයතන විකිණීම අති භයානකයි .
අද මිනිරන් කර්මාන්තයට සිදුව ඇත්තේ මෙයයි .
රාජ්‍ය අංශයටත් එය කරන්න බැහැ .
පෞද්ගලික අංශයට එය කරගෙන යන්නත් බැහැ .
මේ රටට තිබෙන ලොකු ම ප්‍රශ්නය ප්‍රබල ශක්තිමත් ගාමක ආයෝජක පංතියක් නැති එක .
එක්සත් ජාතික පක්ෂයට ආර්ථික දර්ශනයක් නැහැ .
ලෝක බැංකුව සහ ජාත්‍යන්තර මූල්‍ය අරමුදල කියන විදියට වැඩ කිරීමට ගොස් අද එක්සත් ජාතික පක්ෂය අපහසුවට පත්ව තිබෙනවා .
ලෝක බැංකුවේ සහ ජාත්‍යන්තර මූල්‍ය අරමුදලේ " නියෝලිබරල් " උගුලේ එක්සත් ජාතික පක්ෂය හිරවුණා .
එක්සත් ජාතික පක්ෂයට ලිබරල් වාදය වත් , නියෝ ලිබරල් වාදයවත් තේරෙන්නේ නැහැ .
එක්සත් ජාතික පක්ෂය නිකම් ම නිකම් ජනප්‍රිය මහජන පක්ෂයක් විතරයි .
මෙදා සැරේ පොලිසිය වැඩේ හරියට කරනවා රාජ්‍ය දේපොළ අයුතු ලෙස මැතිවරණයට පාවිච්චි කරන බවට ප්‍රවෘත්ති පළවෙනවා .
ඒ පිළිබඳ ඔබ ගේ පක්ෂයේ අදහස කුමක් ද? මේක හැම ආණ්ඩුවක් යටතේ ම සිදුවුණු දෙයක් .
අද පොලිසිය ඉතාමත් ම කැපවීමෙන් නීතිය ක්‍රියාත්මක කිරීමට උත්සාහ කරන බව පෙනෙනවා .
මැතිවරණ නීතිය ක්‍රියාත්මක කිරිම පිළිබඳව ජනතාව පොලිසියට ගෞරවයක් දක්වන බව පැහැදිලිව පෙනෙනවා .
දකුණේ දේශපාලන පක්ෂවලට සහ ජනතාවට තිබෙන සාපේක්ෂ නිදහස උතුරේ දේශපාලන පක්ෂවලට සහ ජනතාවට තිබෙනවාද? ඇත්තෙන් ම නැහැ .
මෙයට හේතුව එල් . ටී . ටී . ඊ . සංවිධානය .
නමුත් මිලිටරි මානසිකත්වය තිබෙන එල් . ටී . ටී . ඊ . ය නිදහස් දේශපාලනයට යොමු කිරීම අමාරුයි .
එවිට ඔවුන් ගේ ආධිපත්‍යය රැඳෙයි ද කියන්න බැහැ .
එම නිසා එල් . ටී . ටී . ඊ . ය මැතිවරණ දෙස බලන්නේ අපි බලන ක්‍රමයට නෙවෙයි .
දියුණු රටවල් සමඟ අත්වැල් බැඳ ගත යුතුයි විදේශ ප්‍රතිපත්තිය සම්බන්ධ ලිබරල් පක්ෂ ස්ථාවරය කුමක් ද? දියුණු රටවල් සමග අත්වැල් බැඳ ගන්නා විදේශ ප්‍රතිපත්තියක් අප ගෙන යන්නේ අපි ලිබරල් ජාත්‍යන්තරයේත් , ආසියානු ලිබරල් සංගමයේත් සාමාජික පක්ෂයක් .
ආසියානු ලිබරල් සංගමයේ සභාපති වන්නේ තායිවාන ජනාධිපති චෙන් සුභියන් මහතායි .
අන්ත දක්ෂිණාංශික හෝ අන්ත වාමාංශික තුවක්කු කරුවකු විසින් පසුගිය 19 වැනි දා එතුමාට වෙඩි තැබුවා .
එය ලිබරල් පක්ෂය හෙළා දකිනවා .
කෙසේ වෙතත් අපේ රටේ විදේශ සේවාව ගැන අපට සතුටු වීමට බැහැ .
අද බොහෝ තානාපතිවරු පැරදුණ මැතිවරණ අපේක්ෂකයෝ .
ශ්‍රී ලංකාවේ වෙන ම රාජ්‍යයක් බිහිවීමට තිබෙන ඉඩකඩ දෙස බලන කොට වෘත්තීය විදේශ සේවාවක් අත්‍යාවශ්‍යයි .
ඔබ ගේ මැතිවරණ පණිවිඩය කුමක් ද? එක්සත්ව කොටි සංවිධානයට මුහුණ දී ශ්‍රී ලංකාවේ සාමය ඇති කිරීමට නිදහස් සන්ධානයටත් , එක්සත් ජාතික පෙරමුණටත් බලකරමු යන්න අප ගේ මැතිවරණ පණිවුඩය යි .
සාකච්ඡා කළේ වික්‍රම විරැකියාව විසඳුම් තිබේ ද? විරැකියාව නමැති ගැටලුව සෑම මැතිවරණයකදීම සාකච්ඡාවට භාජන වේ .
නමුත් එයට මෙතෙක් කිසි විසඳුමක් ලැබී ඇතැයි කිව නොහැකිය .
මෙවර මැතිවරණයේදී එය සාකච්ඡා වන ආකාරය අවබෝධ කර ගැනීම පිණිස ප්‍රධාන පක්ෂ දෙකේ මැතිවරණ ප්‍රකාශන හා විවිධ පුද්ගලයන්ගේ මත මෙහි උපුටා දක්වමු .
විරැකියා ප්‍රශ්නය පිළිබඳව එක්සත් ජනතා නිදහස් සන්ධානයේ මැතිවරණ ප්‍රකාශනය මෙසේ පවසයි .
" ආරම්භයක් ලෙස එක්සත් ජනතා නිදහස් සන්ධානය බලයට පත්වී තුන් මසක කාලයක් තුළ උපාධිධාරීන් 25000 කට වහාම රැකියා අවස්ථා සපයා දෙනු ලැබේ .
" " පාසල් හැර යන 10000 ක් සංචාරක මඟ පෙන්වන්නන් වශයෙන් ස්වයං රැකියාවක් සඳහා පුහුණු කරනු ලැබේ .
පෞද්ගලික අංශය සංවර්ධන අරමුදල හා සමෘද්ධි බැංකු සමග එක්ව පාසල් හැර යන 25000 ක් සඳහා කුසලතා සංවර්ධන වැඩසටහනක් කඩිනමින් ක්‍රියාවට නගනු ඇත .
" එක්සත් ජනතා පෙරමුණේ මැතිවරණ ප්‍රකාශනය ඒ පිළිබඳව මෙසේ සඳහන් කරයි .
" ඊළඟ වසර තුළ දහතුන් ලක්ෂයක් සඳහා ශ්‍රම බලකායට එකතු වීමට නියමිතයි .
650 , 000 දෙනා දැනට රැකියා විරහිතව සිටිති .
1000 , 000 දෙනා අර්ධ රැකියාවල නිරතව සිටිති .
එබැවින් වඩා වේගවත් ආර්ථික සංවර්ධනයක් රටට අවශ්‍ය ය .
" " විරැකියාව තුරන් කිරීම හා ආදායම් වැඩි කිරීම සඳහා ඉදිරි දස වසර තුළ සියයට 7 සිට සියයට 8 දක්වා ආර්ථික වර්ධන වේගයක් පවත්වා ගෙන යා හැකි ප්‍රතිපත්ති නොකඩවා අනුගමනය කිරීම .
" සාකච්ඡා කළේ සුමුදු ජයවර්ධන ආකල්ප වෙනස් කරන්න ඕනෑ අශෝක හඳගම මැතිවරණ වේදිකාව තුළ පක්ෂයක් බලයට පැමිණීම සඳහා ඉතාම වැදගත් මෙහෙයක් ඉටුකරන මාතෘකාවක් තමයි මේ විරැකියාව .
විශාල වශයෙන් රැකියා අවස්ථා ඇති කරනවා යැයි කියන එක තමයි දේශපාලන වෙළෙඳපොළේ වැඩිම අලෙවියක් ලබන්නේ .
නමුත් මේවා මනස්ගාත විතරයි .
කිසිම යථාර්ථවාදීකමක් නැහැ .
මේ තියෙන තත්ත්වය යටතේ විරැකියාව නැති කිරීම විහිළුවක් විතරයි .
ජාත්‍යන්තර වෙළෙඳ ආර්ථිකයක් ගොඩනගන්න නම් ලෝක ප්‍රජාවට අවශ්‍ය කරන නිෂ්පාදන ඇති කරන්න අපි වෙහෙස වෙන්න ඕන .
එහෙම ආර්ථික රටාවක් ගොඩනැගුවොත් අපිට මේ විරැකියාව කියන ප්‍රපාතයෙන් ගොඩවෙන්න පුළුවන් .
අපේ රටේ කිසිම දවසක දීර්ඝ කාලීන සැලසුම් කරන්නේ නැහැ .
මොනවා කළත් කෙටියෙන් ඉක්මන් ප්‍රතිඵල ලබාගන්නයි උත්සාහ කරන්නේ .
අපේ ආර්ථික රටාවට ගැළපෙන නිෂ්පාදන ක්‍රියාවලීන් ඉදිරිපත් වීමක් සිදුවන්නෙත් නැහැ .
සංචාරක ව්‍යාපාරය දියුණු කිරීමේ කිසිදු උපායමාර්ගයක් කිසිදු රජයක් මගින් ඉටුකරන්නේ නැහැ .
අපට ස්වභාවිකව උරුමවෙලා තියෙන අවිවයි වෙරළයි විකුණන එක විතරයි කරන්නේ .
අපේ රටේ ඉතිහාසයෙත් විකුණන්න පුළුවන් බොහෝ දේ තියෙනවා .
නමුත් නව නිර්මාණයක් යටතේ ඉතිහාස උරුමයක් අලෙවි කරන්න බැලුවොත් පෞඩත්වය , අභිමානය කියලා කෑගහන්න පටන් ගන්නවා .
නමුත් මේ සියල්ලටම ආර්ථික වටිනාකමක් තියෙනවා .
නව අදහස් , නව ක්‍රියාවලිවලට කිසිම ඉඩක් නැහැ .
මේ වෙන ඒවා මේ විදියටම වුණොත් විරැකියාව නම් නැති කරනවා කියන එක බොරු .
අලසකමින් මිදිය යුතුයි දේශබන්දු , වෛද්‍ය වික්ටර් හෙට්ටිගොඩ ලංකාවේ පමණක් නොව සමස්ත ලෝකය පුරාම විරැකියාව අද වනවිට ජාතික ගැටලුවක් බවට පත්වී තිබෙනවා .
විවිධ අංශයන්ගෙන් උසස් විභාග සමත් වී සිටින අයට ද අද ඒ අංශයට අදාළ රැකියා සොයා ගැනීමේ ගැටලු උද්ගත වෙලා .
අද උපාධිධාරීන් හා විවිධ අංශවල නිපුණතාවයක් ඇති තරුණ කණ්ඩායම් රාශියකගේ අධ්‍යාපනික දැනුම හා ශ්‍රමය භාවිතයට නොගෙන අතහැර දමා ඇති බව සරලව පෙනෙන කරුණක් .
තමා ලබා ඇති දැනුමට අනුව රැකියාවක් හිමි නොවන්නේ නම් , කුමන හෝ ක්‍රමයකින් තරුණ ශ්‍රමය රටට දායාද කිරීමට කටයුතු කිරීම විරැකියාවට හොඳ පිළියමක් .
මේ ආදි කිසියම්ම හෝ ක්‍රමයකින් රටට සේවය කිරීමට උත්සාහ ගැනීම අද තරුණ පරපුර අත්‍යාවශ්‍යයෙන්ම කළ යුතු කාර්යයකි .
එමෙන්ම කම්මැලිකම හේතුවෙන් රටේ ආර්ථිකයට සහභාගි නොවන පිරිසක් ද අප අතර සිටිනවා .
මා සිතන හැටියට නම් රටේ රැකියා සුලබයි .
තමා ලද අධ්‍යාපනික තත්ත්වයට සරිලන රැකියාවක් සොයමින් කල්ගත කිරීම පසෙකලා රටට හා තමන්ට සේවයක් කරන රැකියාවක් සොයා ගැනීම අත්‍යාවශ්‍ය කරුණක් බවට පත්වෙලා .
මේ රටේ ජනතාව නිකම්ම තුන්වේල කකා බිබී කාලය නාස්ති කරන පිරිසක් හැටියටයි පිට ලෝකයා විසින් විවේචනය කරනුයේ .
අපි සිතා ගත්තොත් " මම දවසකට රුපියල් සියයක් සොයා ගන්නවා " යැයි කියා .
ඒක අධිෂ්ඨානයෙන් යුතුව සපථ කිරීමෙන් දියුණුවීමේ මාර්ගයක් සොයා ගත හැකියි .
මේ රටේ ප්‍රවාහන කටයුතුවල ඇති අකාර්යක්ෂම බව නිසා මුළු රටේම තියෙන ස්වාභාවික සම්පත් විනාශ වී යනවා .
ගමක කොස් ගසක් යටට ගියොත් ඒ ගස යට කොස් ඇට කීයක් නම් තියෙනව ද? ඒවා තත්ත්ව පාලනයක් යටතේ පුළුස්සා පැකට් කරනවා නම් කීයක් හම්බුකර ගන්න පුළුවන් ද? අපි කළ යුත්තේ අලසකම හා කම්මැලිකම පසෙක ලා ක්‍රමානුකූලව තරුණ ශ්‍රමය රටට යොමු කරවා ගැනීමයි .
එහෙම නැතිව රස්සාවක් නෑ කිය කියා කෑ ගහන එක ගැන මම නම් කනගාටු වෙනවා .
සාකච්ඡා කළේ සුමුදු චතුරාණී ජයවර්ධන රැකියාවක් ලැබීම මූලික අයිතියක් ජවිපෙ ප්‍රධාන ලේකම් ටිල්වින් සිල්වා ලංකාව මුහුණපාන ප්‍රශ්නවලින් උග්‍රතම ප්‍රශ්නය වන්නේ විරැකියාව .
මෙවර මැතිවරණයේදී අප පොරොන්දු වෙලා තියෙනවා රැකියා අවස්ථා පනස්දහසක් ඇති කරන්න .
ඒක හුදෙක් මැතිවරණ පොරොන්දුවක් පමණක්ම නොවෙයි .
විරැකියාව නැති කිරීමට අප කොටස් දෙකක් යටතේ කටයුතු කරනවා .
එකක් තමයි නිෂ්පාදන ආර්ථිකයක් ගොඩනැගීම .
අනෙක කර්මාන්ත අංශය දියුණු කිරීම .
අපි බලාපොරොත්තු වෙනවා මේ වැඩපිළිවෙළවල් දෙක ආරම්භ කරද්දී , විරැකියාව නැති කිරීම සම්බන්ධයෙන් සැලකිය යුතු යමක් ඉටුවෙයි කියලා .
ඒ වගේම අපි රාජ්‍ය අංශයේ පුරප්පාඩු පිරවීමටත් කටයුතු කරනවා .
පසුගිය කාලය තුළ සිදුවූයේ රාජ්‍ය අංශය කියන එක නැති කිරීමයි .
හැමදේම පෞද්ගලිකකරණය කිරීමයි .
නමුත් රාජ්‍ය අංශය කියන්නේ අත්‍යාවශ්‍ය සේවාවක් .
ඒ නිසා රාජ්‍ය අංශයේ පුරප්පාඩු අවම කරලා රාජ්‍ය සේවය ශක්තිමත් කරන්න අපි කටයුතු කරනවා .
මේ සඳහා විශේෂයෙන්ම උපයෝගී කරගන්නේ උපාධිධාරීන් .
සෑම පුරවැසියෙකුටම ජීවත්වීමේ අයිතිවාසිකම තියෙනවා වගේම රැකියාවක් කිරීමේ අයිතිවාසිකමත් තියෙනවා .
ඒ නිසා පක්ෂ භේදයකින් තොරව ඒ ඒ අයගේ සුදුසුකම් හා නිපුණතා මත රැකියා ලබාදීමට අපි කටයුතු කරනවා .
ඒක අපි විතරක් නෙමෙයි පත්වන සෑම ආණ්ඩුවකම යුතුකමක් , වගකීමක් .
පෞද්ගලික අංශයේ රැකියා උත්පාදනය කරනවා ගයන්ත කරුණාතිලක – එක්සත් ජාතික පක්ෂයේ මාධ්‍ය ප්‍රකාශක පැහැදිලි ජනවරමක් අරගෙන අපි බලයට ආවත් අපට ආණ්ඩුව කරන්න වුණේ වසර 2 ක් වගේ සුළු කාලයක් .
ඒ ලැබුණු කාලෙත් වැය වුණේ කඩා වැටුණු ආර්ථික රටාව ගොඩගන්නයි .
සංචාරක ව්‍යාපාරය අඩපණ වීම , හෝටල් ක්ෂේත්‍රය කඩා වැටීම වැනි ආර්ථික රටාවේ විශාල කඩා වැටීම් රාශියක් ම සිදුවෙලා තිබුණා .
ඒ විතරක් නෙමෙයි යුද ගිනි දැල්වලින් පිරුණු රටක් විදියටයි අපි මේ රට බාර ගත්තේ පසුගිය වසර දෙකක කාලය පුරාවට ම ආර්ථිකය නගා සිටුවීමට , යුද්ධය නැවැත්වීමට අපි කටයුතු කළා .
විදේශ ආයෝජකයන් විශාල වශයෙන් යළිත් අපේ රටට ආවා .
වසරකට සංචාරකයන් ලක්ෂ 5 ක් ආවා .
මේ තත්ත්වයන් යටතේ රැකියා උත්පාදනය සඳහා කෝටි හතළිස් දාහක් ලංකාවට ලැබෙන පසුබිමක් උදාවෙලා තිබුණා .
මේකෙ පළමු වාරිකය ලැබුණා නම් අපට විශාල වශයෙන් රැකියා ලබාදෙන්න තිබුණා .
ඒ විතරක් නෙමේ , සරසවි සවිය වැඩසටහන යටතේ උපාධිධාරීන් විශාල ප්‍රමාණයකට රැකියා ලබා දෙන්නත් අපි කටයුතු සූදානම් කරලා තිබුණා .
ඊට අමතරව විරැකියාව සම්බන්ධයෙන් අපි කරන්න බලාපොරොත්තුවෙන් හිටපු වැඩසටහනක් තමයි විදේශ රැකියා රාශියක් හඳුන්වා දීම .
මැද පෙරදිග වගේ ම යුරෝපීය රටවලත් රැකියා අවස්ථා සඳහා විශාල වශයෙන් යොමු කිරීමේ හැකියාවක් උදාවී තිබුණා .
අපි 2001 දී ජනවරම ඉල්ලුවෙත් ´ යුද ගිනි නැති රටක් , අතමිට සරු හෙටක්` කියන තේමා පාඨය ඔස්සේ .
යුද ගිනි නැති රටක් නම් අපි ඇති කළා .
ඒත් අත මිට සරු කරගෙන එනකොට ම ජනාධිපතිනිය ආණ්ඩුව විසිරුවා .
ඉදිරි මැතිවරණය ජයග්‍රහණය කිරීමෙන් අනතුරුව අපි විශාල වශයෙන් පෞද්ගලික අංශයේ රැකියා උත්පාදනය කරනවා .
රාජ්‍ය අංශයේ පුරප්පාඩු සුදුසුකම් අනුව පුරවන්න කටයුතු කරනවා .
කොහොම නමුත් අපි විරැකියාව නැති කරන්න , ආර්ථික ප්‍රවර්ධනයක් ඇති කරන්න බලාපොරොත්තු වෙනවා .
මේක ඉටු නොවූ පොරොන්දුවක් ආචාර්ය ඩබ් . කරුණාරත්න මයා , සමාජ විද්‍යා අධ්‍යයන අංශයේ අංශාධිපති ලංකාවේ විරැකියාවෙන් පෙළෙන්නන් නිල වශයෙන් කෙතරම් සංඛ්‍යාවක් ඉන්නවාද කියලා නොදන්නා තරමට ම මේ ප්‍රශ්නය උග්‍රයි .
මේක වැඩි වශයෙන් ම බලපෑම් කරන්නේ තරුණ පිරිසට .
සියයට එකක් තරම් සරසවි ලබන්නන් උපාධිය සම්පූර්ණ කිරීමෙන් අනතුරුවත් අනිත් සියලුම දෙනා තමා අවසාන වශයෙන් පෙනී සිටින විභාගයෙන් අනතුරුවත් මේ ප්‍රශ්නයට මුහුණ දෙනවා .
දවසින් දවසම විරැකියාව පෝලිම දික් වෙනවා මිසක් කොට වෙන දවසක් නැහැ .
බලයට පත්වීමට ප්‍රථම සෑම ආණ්ඩුවක් ම කියන්නේ තමන් විරැකියාව නැති කරන බවයි .
හැමෝගෙම පොරොන්දු පත්‍රයේ මුලම තියෙන්නේ මේක .
ඒත් ඉතිහාසය පුරාවටම ඒ පොරොන්දුව ඉටු කරපු කෙනෙක් නම් සොයා ගන්න නැහැ .
තරුණ කාලය ආවේගශීලියි .
බලාපොරොත්තු බොහොමයකින් ඒවා පිරිලා .
ඒත් ඔවුන්ගේ නිපුණතා හා දැනුම අනුව ඔවුනට රැකියා අවස්ථා අහිමි වී ඇත්නම් ඒක විශාල සමාජ ව්‍යවසනයකට මග පිරීමක් .
අපේක්ෂා භංගත්වය , මානසික පීඩනය නිසා ප්‍රචණ්ඩකාරී හැසිරීම් රටාවකට වුණත් ඔවුන් යොමු වීම සාධාරණයි .
ඒ වගේම මේ තරුණ පිරිස් තමන්ගේ දෙමව්පියන්ට , සහෝදර සහෝදරියන්ට යුතුකම් ඉටු කරන්න පුළුවන් වෙන්නෙ කවදා ද කියලා බලන් ඉන්නවා .
සාරධර්ම පිරිහුණු ළමයි අද සමාජයේ බිහිවෙලා කියලා හැමෝම කෑගැහුවට මේකෙ මුල තියෙන්නෙ අර ප්‍රබල සාමාජීය ගැටලුවේ කියන එක කිසි කෙනෙක් තේරුම් ගන්නෙ නැහැ .
ඉතින් විරැකියාව නැති වෙන්නෙ නම් දේශපාලන සංස්ථාව මගින් ප්‍රතිපත්ති හා සැලසුම් නිර්මාණය කිරීමේදී විධිමත් ලෙසින් ආර්ථික ප්‍රසාරණයක් සිදු වන අන්දමේ වැඩපිළිවෙළක් ක්‍රියාත්මක කිරීම අත්‍යාවශ්‍යයයි .
ඒ වගේ ම කුසලතා පූර්ණ , දැනුමින් සන්නද්ධ , වෘත්තීය නිපුනතාවක් සහිත පුද්ගලයන් බිහිකරන අන්දමට අධ්‍යාපන සංස්ථාවක් ගොඩ නැගෙන්න ඕන .
අන්න එහෙම වුණොත් එදාට විරැකියාව අපෙන් තුරන් කරන්න පුළුවන් වේවි .
ජාතික ප්‍රතිපත්තියක් නැතිකම ප්‍රශ්නයක් ආචාර්ය ආරියරත්න ඇතුගල ජනසන්නිවේදන අධ්‍යයන අංශය , කැලණිය විශ්වවිද්‍යාලය විරැකියාව සඳහා බලපාන ප්‍රමුඛතම ගැටලුව තමයි තරුණයන් ජාතික ආර්ථික ක්‍රමයට ක්‍රමවත්ව බද්ධ කර නොගැනීම .
අනික තමයි පොදු තරුණයන්ගේ අධ්‍යාපන වටිනාකම් වෘත්තීය ක්ෂේත්‍රයේදී හෑල්ලුවට ලක් කිරීම .
ජපානය , චීනය , ඇමරිකාව වගේ රටවල් දියුණු වන්නේ තරුණ තරුණියන්ගේ වෘත්තීයමය ශක්‍යතාවන් භාවිතා කරමින් හා එම ශක්තීන් ආර්ථිකයට සුදුසු පරිදි සකසා ගැනීමට සහය දීම තුළින් .
නමුත් මේක අපේ රටේ සිදුවන්නේ නැහැ .
ඒ වගේම අපේ රටේ රැකියා ව්‍යාප්තිය වර්ධනය වන්නේ ක්ෂේත්‍ර 2 ක් හරහා .
එකක් ඉංග්‍රීසි භාෂාව පදනම් කරගත් ඉංග්‍රීසි දන්නා වූ අයට සැලකීමේ ක්‍රමය .
අනෙක් තරුණයා ව්‍යාපාරිකයන්ගේ හුදු සේවකයකු , වහලකු ලෙස භාවිත කිරීම .
මේකට හොඳම උදාහරණය නිදහස් වෙළෙඳ කලාපය .
ඒ නිසා මේ ව්‍යවසනයෙන් මිදෙන්න පළමුව කළ යුතු වන්නේ ජාතික ප්‍රතිපත්තියක් මත තරුණ අය ආර්ථික දේශපාලන ක්‍රියාවලියට මැදිහත් කර ගැනීම .
මෙහිදී තරුණ පිරිසගේ සමකාලීන රැකියාවන් තේරුම් ගැනීමත් ඒවා භාවිතා කිරීමත් කළ යුතු වෙනවා .
ඒ වගේ ම අධ්‍යාපන ක්‍රමය සහ වෘත්තිය ක්ෂේත්‍රය අතර සබඳතාව ශක්තිමත් කිරීමෙන් විරැකියාවට හසු නොවන තරුණයකු බිහි කිරීමට රජය කටයුතු කළ යුතුයි .
මේක ප්‍රජාතන්ත්‍රීය මෙන්ම දියුණු සමාජයක් අපේක්ෂිත රජයක ප්‍රධාන වගකීමක් වෙනවා .
තුන් සිංහලයටම ආයුර්වේද චක්‍රවර්තී වූ වික්‍රමාරච්චි වෙදැදුරාණෝ .
ආයුර්වේද චක්‍රවර්තී පණ්ඩිත ජී . පී . වික්‍රමාරච්චි වෙදැදුරාණන් අභාවප්‍රාප්ත වී වසර 29 ක් පිරීම නිමිත්තෙන් එතුමන් ඇතුළු සිද්ධායුර්වේද ආදි කර්තෘන් හා අභාවප්‍රාප්ත සියලුම වෙදැදුරු කාරකාදීන්ට පිං අනුමෝදනා කරනු පිණිස අද සහ හෙට ( 28 , 29 ) අනුරාධපුර ජයශ්‍රී මහා බෝසමිඳුන් අභියස ගිලන්පස , පහන් , නෙළුම් මල් , අට පිරිකර හා සිවුරු පූජාවන් ද මහා සංඝගත දක්ෂිණාවක් ද ඖෂධ මංජුසා පූජාවන් ඇතුළු පිංකම් මාලාවක් පැවැත්වේ .
මේ ලිපිය වික්‍රමාරච්චි වෙදැදුරාණන්ගේ 29 වැනි ගුණානුස්මරණය නිමිත්තෙනි .
සිරිලක පරාධීන සමයේ දී ජන්ම ලාභය ලබා ස්වාධීන යුගයේ දී ජන්මාන්තර ගත වූ මෙතුමාණෝ නූතන යුගයේ පහළ වූ අතිශ්‍රේෂ්ඨ සිංහල පුත්‍රයෙකි .
මෙරට ආයුර්වේද වෛද්‍ය ක්‍රමයට පුනර්ජීවයක් දෙමින් එසේ ම කුසලතා පිරි ගෝල බාලයින් රැසක් ම බිහි කරමින් එතුමාණෝ තනිව ම පෑ වික්‍රමය රාජ්‍යපාලකයින් ගේ ද පැසසුමට ලක් විය .
මුළු බස්නාහිර පළාත පුරා කවුරුත් ´පණ්ඩිත රාළහාමි` නමිනුත් තුන් සිංහලය පුරා ´ආයුර්වේද චක්‍රවර්තී ` නමිනුත් හැඳින්වූ වෙදැදුරු ජී . පී . වික්‍රමාරච්චි ශ්‍රීමතාණන් වචනයේ පරිසමාප්තාර්ථයෙන් ම සකලවිධ ආයුර්වේද වෛද්‍යකර්මයට චක්‍රවර්තියෙකි .
ගම්පහ දිස්ත්‍රික්කයේ නැදුන්ගමුවේ පාරම්පරික වෙද පරපුරක පතාක යෝධයෙකු වූ වෙලුන් පෙරේරා සහ දෝන සාරනෝනා ධර්මවතී හාමිනේ දෙපළට දාව 1889 සැප්තැම්බර් 28 වැනි දා ජන්මලාභය ලැබූ මෙතුමා හේනේගම රජයේ විද්‍යාලයෙන් මූලික අධ්‍යාපනය ද අනතුරුව විද්‍යෝදය පිරිවෙනට අනුබද්ධ ගොඩගෙදර උත්තරමූල පිරිවෙනින් ප්‍රාචීන භාෂා ශාස්ත්‍රයන් ද හදාළේය .
පසුව සිය පියාණන්ගේ වෘත්තීය මාර්ගයේ ගමන් කරමින් වික්‍රමාරච්චි මහතා , සමස්ත ලෝකය ම පිළිගත් ඉන්දියාවේ අෂ්ඨාංගායුර්වේද විද්‍යාලයේ එකී විද්‍යාව හදාරා එල් . ඒ . එම් . එස් . (ගෞරව) භිෂග්රත්න උපාධියත් , කව්රන්ජන් උපාධියත් ලබා 1921 දී මව් රටට පැමිණියේ ය .
එසේ පැමිණ පුරා වසර 8 ක පමණ කාලයක් තම පියා සමඟ උගත් ශාස්ත්‍රය තව තවත් ප්‍රගුණ කිරීමේ නියළිණි .
මහජනයාට සේවයක් ඉටුකිරීමේ පවිත්‍ර චේතනාව එතුමාගේ සිත තුළ මෙකල තදින් බල පැවැත්වීය .
එම චේතනාව මල්පල ගන්වමින් ගම්පහ දිස්ත්‍රික්කයේ යක්කල සුන්දර බිම් පෙදෙසක 1929 ජූනි මස 19 වැනි දා ´ගම්පහ සිද්ධායුර්වේද වෛද්‍ය විද්‍යාලයය ආරම්භ විය .
එකල විද්‍යෝදය පරිවෙනාධිපතිව වැඩ විසූ අති පූජ්‍ය කහවේ ශ්‍රී සුමංගල රතනසාර ස්වාමින්වහන්සේ ප්‍රමුඛ ගිහි දේශමාමකයින් කීපදෙනෙකු ගේ ද සහයෝගය ඇතිව පණ්ඩිත ජී . පී . වික්‍රමාරච්චි වෙදැදුරාණන් ආරම්භ කළ මෙම විද්‍යාලයය ආයුර්වේදයට නව පණක් දෙන කේන්ද්‍රස්ථානය විය .
එතුමා ගේ උත්කෘෂ්ඨ අරමුණ එසේ ම සපල විය .
එදා සිද්ධායුර්වේද විද්‍යාලය විවෘත කරමින් එතුමා විසින් කරන ලද මාහැඟි කථාවෙන් කියැවුණු පරිදි සිංහල වෙදකමේ අනාගත පැවැත්ම පිණිස කරන ලද හුදෙකලා විප්ලවය අද රට පුරා පිහිටි ´ගම්පහ බෙහෙත් ශාලා` තුළින් දැකිය හැකි ය .
මෙම ස්ථානයෙන් ඉගෙනුම ලබා මහජන සේවය සලසන ගම්පහ බෙහෙත් ශාලාවක් නොමැති නගරයක් සොයාගත නොහැකි තරම් ය .
වෛද්‍ය විද්‍යාලයය ඇරඹීමෙන් නොනැවතුණ එතුමාණන් එහි ඌනතාවයක් නොවනු වස් ආයුර්වේද ඖෂධ නිෂ්පාදනය සඳහා රසායනඖෂධ අංශයක් ද 1932 වප් මස 15 වැනි දා ආරම්භ කරන ලදී .
ඒ , අපේක්ෂා තුනක් ඉටු කරගනු පිණිස ය .
ආයුර්වේද වෛද්‍යවරුනට ඉතා සාධාරණ මිලකට පිරිසිදු - නියම ඖෂධ ලබාදීමත් විද්‍යාලයේ ඉගෙන ගන්නා සිසුනට ඖෂධ නිෂ්පාදනය පිළිබඳ ප්‍රායෝගික පුහුණුව දීමත් කීප දෙනෙකුට මාසික ආදායමක් ලැබෙන රැකියා මාර්ගයක් පාදාදීමත් ය .
එකල , එතුමා ලවා රෝග පරීක්ෂා කොට ප්‍රතිකාර ගැනීමට ළඟ පාත පමණක් නොව රටේ දුර ඈත සිට පවා පැමිණි රෝගීන් සංඛ්‍යාව සුළු පටු නොවේ .
එසේ පැමිණි රෝගීනට නිට්ටාවට සුවය සැලසුමේ පිං පිණිස සියලු බෙහෙත් වර්ග ද දෙමිනි .
සමස්ත ලංකා ආයුර්වේද වෛද්‍ය මහා සම්මේලනයේ ගරු සභාපති ලෙස සෑහෙන කලක් ම මෙතුමා සේවය කළේ ය .
තම සිසුන් සිද්ධායුර්වේදඥයින් සේ පුහුණු වීමේ දී අනිවාර්යයෙන් ප්‍රගුණ කළ යුතු මානසික තත්ත්වභ්‍යාසයන් එතුමා 1929 දී ප්‍රකාශයට පත් කරන ලදී .
බෞද්ධානුකූල වත්පිළිවෙත් හා සැසැඳුණු එකී දහ අට වැදෑරුම් අභ්‍යාසයන් හී පළමුවැන්න වූයේ මෙයයි .
“ස්වස්ථ වූ මම පරමායුෂ රක්ෂා කර ගැනීම පිණිස බ්‍රහ්ම මූර්තියෙන් අවදිවෙමි” අවසානය හෙවත් දහ අට වැන්න වූයේ ´ලේ මස් සහිත මාගේ මෙම ශරීරය ලෝකයාගේ හිත සුව පිණිස යෙදවීම හැකි තරමින් පුරුදු කරමි” යන්නයි .
දේශීය වෙදකම මෙසේ නගා සිටුවීම පිණිස ඇප කැපවීම වෙනුවෙන් පුවත්පත් සඳහා රචනා කිරීම එතුමාගේ චරිතාපදානයේ අප්‍රකට තොරතුරකි .
මේ එදා පාඨක සිත් ගත් රසවත් පබැඳුම් දෙකකි .
ඇලිස්ට බොල එන්ඩ කියකො පොල් අතු ටික වියාගන්ඩ ජරස්ට වැඩමයි කියන්නෙ ගවුම් සාරි කිළිටිවෙන්ඩ කනිෂ්ට පංතියෙ දැන් අපි ඉහුම් - පිහුම් පරණඋන්ඩ විනස්ට වෙයි අපෙ ජාතිය ගුරු මහතුනි බලාගන්ඩ ගැමුණු කාලේ සිටිය මුත්තෙක් ආවොතින් අප දෙසබලා මොකද රාලේ උඹල තුන්කුදු ගැහුනෙ සිංහලයොත් වෙලා දැයට ආලේ ඇතොත් කුණු කරවල ද රොඩු ටික ඉවතලා පොරණ තාලේ ලෙසට කනු - බොනු කියා යයි කඳුළුත්සලා වෙදකම පිළිබඳ තමන්ගේ දැනුම් සම්භාරය අනාගත ගෝල පරපුරේ ප්‍රයෝජනය පිණිස සුරක්ෂිතව තබාගනු වස් , එතුමා මාහැඟි වෛද්‍ය ග්‍රන්ථ කීපයක් ම රචනා කරන ලදී .
ගම්බදින් බිහිව - වැදගත් සිංහල වෘත්තීය ක්ෂේත්‍රයක් අභාවයට යා නොදී - ඉන්දියාව වැනි ප්‍රබල රටක ද අධ්‍යාපනය ලබා - ´ ආයුර්වේද චක්‍රවර්ති ` ගෞරව සම්මානයෙන් ද පිදුම් ලත් එතුමාණන් වෙනුවෙන් 1986 ජාතික වීර දිනයේ දී සමරු මුද්දරයක් නිකුත් කිරීම ද සැබැවින් ම ගරු කටයුතු ය .
මිනිස් ස්වභාවයට අවනත වෙමින් ගිලනුන්ට උපස්ථානය පිණිස ත් ජීවිතය කැප කළ ජී . පී . වික්‍රමාරච්චි වෙදැදුරාණන් 1975 මැදින් මස එකුන් තිස් වැනි දා හරියට ම අද වැනි දිනෙක කීර්තිශේෂභාවෝපගත වූහ .
නෑ සැක පතයි කව්රුත් සිත් පහන්කොට ජීවක ඔබම වේවා මෙත් බුදුන්හට ගම්පහ ෆීලික්ස් ඩී . ප්‍රනාන්දු ජනතාවට සාධාරණය ඉටු කිරීම පොලිසියේ වගකීම විය යුතුයි ශ්‍රී ලංකා පොලිසිය වසර 138 ක ලිඛිත ඉතිහාසයකට උරුමකම් පාන ශ්‍රී ලංකා පොලිසියේ 27 වැනි පොලිස්පතිවරයා නොබෝ දා සිය තනතුරෙහි රාජකාරි ආරම්භ කළේ ය .
වර්තමාන පොලිසිය පිළිබඳව ව අධ්‍යයනය කිරීමේ දී ගත වු වසර 138 ක කාල පරිච්ඡේදය තුළ එය විකාශය වූ අන්දම එසේ නැතහොත් පොලිස් සේවයේ ඉතිහාසය ගැන කෙටියෙන් හෝ සොයා බැලීමකින් තොරව එය සිදු කිරිම අතිශයින් දුෂ්කර කරුණකි .
1865 අංක 16 දරන පොලිස් ආඥා පනත සම්මත වීමත් , 1867 දී ජී . ඩබ්ලිව් . ආර් . කැම්බල් මහතා ශ්‍රී ලංකාවේ ප්‍රථම පොලිස්පතිවරයා ලෙස ද පත්වීමත් ශ්‍රී ලංකා පොලිස් ඉතිහාසයේ වැදගත් සන්ධිස්ථානයන් දෙකකි .
එහෙත් 1865 ට ප්‍රථම පැවති සිංහල වැඩවසම් රාජ්‍ය සමයේ ද , ඉන් පසු එළඹි පෘතුගීසි හා ලන්දේසි යුගයන්හි දී ද ශ්‍රී ලංකාව තුළ පොලිස් සේවයක ගති ලක්ෂණ පැවති බව ඉතිහාසයෙන් සනාථ වේ .
එදා පැරැණි සිංහල රජදරුවන් දවස ක්‍රියාත්මක වූ පාලන තන්ත්‍රය තුළ පොලිස් රාජකාරි ද ඉටු කළ නිලධාරීන් මණ්ඩලයක් සිටි බවට ශිලා ලේඛන හා පැරණි පොතපතින් සාක්ෂි ඉදිරිපත් වී ඇත .
ඒ අතර ඉතා වැදගත් වනුයේ පණ්ඩුකාභය රජ සමයයි .
මෙකල ' නගර ගුත්තික ' නමින් තනතුරක් පිහිටුවා තිබූ අතර එම නගර ගුත්තික ගේ කාර්යභාරය වර්තමාන පොලිස් රාජකාරිවලට අතිශයින් ම සමාන වූ බව ඉතිහාසඥයෝ පෙන්වා දෙති .
මෙම තනතුර කෙතරම් වැදගත් වූයේ ද යන්න සඳහන් කරතොත් පණ්ඩුකාභය රජතුමා එම තනතුරට පත් කරන ලද්දේ තම සොහොයුරා ය .
දිසාපති ක්‍රමය 1505 දී පෘතුගීසින් ලංකාව අල්ලා ගැනීමත් සමග ම එතෙක් පැවති රාජාණ්ඩු ක්‍රමය , විශේෂයෙන් ම කොළඹ අවට මුහුදුබඩ ප්‍රදේශයේ දෙදරා ගියේ ය .
මෙම ප්‍රදේශ පාලනයේ දී පෘතුගීසින් විසින් එතෙක් පැවති රාජාණ්ඩු ක්‍රමය වෙනුවට නව පාලන සංස්ථාවක් මෙරටට හඳුන්වා දෙනු ලැබී ය .
එලෙස හඳුන්වා දුන් එක් වැදගත් තනතුරක් වූයේ දිසාපති ක්‍රමයයි .
එසේ ම දිසාපති තනතුර සමග ප්‍රාදේශීය වශයෙන් කෝරළේවරුන් , ගම් මට්ටමින් අතුකෝරළ , මොහොට්ටාල හා කනකපුල්ලේ වැනි තනතුරු ඇති කර ඔවුන් මගින් එම එක් එක් බල ප්‍රදේශයන් තුළ අධිකරණ බලතල හා නීතිය ක්‍රියාත්මක කිරීම පිළිබඳ බලතල ඔවුනට පැවරිණි .
එමගින් ඔවුන් වර්තමානයේ පවත්නා පොලිස් සේවාවට සමාන , නීතිය ක්‍රියාත්මක කිරීමේ පුද්ගලයින් වශයෙන් ක්‍රියාත්මක විය .
අනතුරුව 1658 දී ලන්දේසින් විසින් ලංකාව යටත් කර ගැනීමෙන් පසු එතෙක් පැවති පෘතුගීසි පරිපාලන රටාව මොවුන් විසින් ද බොහෝ දුරට අනුගමනය කරනු ලැබූ නමුත් මෙම වකවානුව තුළ පොලිස් සේවාව සම්බන්ධයෙන් තවත් වැදගත් ඉදිරි පියවර කිහිපයකට පදනම වැටුණි .
එනම් ප්‍රථම වරට කොළඹ නගරයේ රාත්‍රී මුර සංචාරය සඳහා සොල්දාදුවන් අනුයුක්ත කිරීම වර්තමානයේ පොලිස් ' රාත්‍රි මුර සංචාරයන්ට ' බෙහෙවින් සමාන විය .
එසේ ම කොළඹ කොටුව උතුරු දොරටුව , කොටුව හා පිටකොටුව සම්බන්ධ කළ මායිමේ පිහිටි මුරපොළ , කයිමන් දොරකඩ මුරපොළ , යන ස්ථානයන්හි පොලිස් මුරපොළවල් ආරම්භ කිරීම ද මෙකල සිදු වූ තවත් වැදගත් කාර්යයන් විය .
එසේ ම කොළඹ ප්‍රදේශයේ නීතිය ක්‍රියාත්මක කිරීමට පිස්කල්වරයෙක් ද පත් කරන ලදී .
මේ සියල්ල වර්තමාන පොලිස් සේවයේ මූලිකාංග ලන්දේසි යුගය තුළ පැවති බවට ඇති ප්‍රබල සාක්ෂි වේ .
මූලික පදනම ශ්‍රී ලංකා පොලිස් ඉතිහාසයේ ඉතා වැදගත් ම යුගය වනුයේ 1796 න් ආරම්භ වූ බ්‍රිතාන්‍ය යුගය යි .
ඇත්ත වශයෙන් ම සඳහන් කළහොත් වර්තමානයේ ශ්‍රී ලංකාවේ ක්‍රියාත්මක පොලිස් සේවාවට මූලික පදනම සකස් වූයේ බ්‍රිතාන්‍ය යුගය තුළ බවට සඳහන් කිරීම අතිශයෝක්තියක් නොවනු ඇත .
මෙම යුගයේ සිදු වූ ඉතා වැදගත් සිදුවීම වූයේ 1865 අංක 16 දරන පොලිස් ආඥා පනත සම්මතවීමත් , 1867 ද ජී . ඩබ්ලිව් . ආර් . කැම්බල් මහතා ප්‍රථම පොලිස්පතිවරයා වශයෙන් පත්වීමත් , සෑම වසරක ම සැප්තැම්බර් මස 03 දින පොලිස් දිනය වශයෙන් නම් කිරීමත් ය .
පොලිස් ආඥා පනත සම්මත කිරිමත් සමග ප්‍රථම වතාවට ශ්‍රී ලංකාව තුළ නීත්‍යානුකූල පොලිස් සේවාවක ආරම්භය ඇති විය .
එසේ ම නීතිය හා සාමය ආරක්ෂා කිරීම පොලිසියේ පරම යුතුකම බවට මෙම ආඥා පනත මගින් ම පෙන්වා දෙන ලදී .
ඒ සමග ම පොලිස්පතිගෙන් ආරම්භ වී පොලිස් සේවාව තුළ අද පවත්නා විවිධ තනතුරු සියල්ල ම පාහේ ආරම්භ කිරීමේ පදනම බ්‍රිතාන්‍ය යුගය තුළ නිර්මාණය විය .
කෙටියෙන් සඳහන් කරතොත් වර්තමානයේ ක්‍රියාත්මක වන පොලිස් සේවාව සඳහා අවශ්‍ය මූලික පදනම සකස් වූයේ බ්‍රිතාන්‍ය පාලන සමය තුළ යන්න නිර්භයව ප්‍රකාශ කළ හැකි ය .
මෙලෙස යුග ගණනාවක් මුළුල්ලේ විකාශනය වෙමින් , දීර්ඝ ඉතිහාසයකට උරුමකම් පාන වර්තමාන ශ්‍රී ලංකා පොලිසිය සතු පරම වගකීම වී ඇත්තේ රට තුළ නීතිය හා සාමය ආරක්ෂා කිරීමත් , මහජනයා සහ දේපළ ආරක්ෂා කිරීමත් ය .
එබැවින් මෙහි දී අප විසින් මීළඟට සලකා බැලිය යුත්තේ මෙම අරමුණු කොතෙක් දුරට සාක්ෂාත් කර ගැනීමට වර්තමාන පොලිසිය සමත් වී තිබේ ද? යන්න ය .
ඇත්ත වශයෙන් ම ඒ සම්බන්ධයෙන් වර්තමාන ජනතා ප්‍රතිචාරය නම් කිසිසේත් සතුටුදායක නැත .
ජනතාවගෙන් වැඩි පිරිසක ගේ අදහස වනුයේ වර්තමානයේ නීතිය හා සාමය ක්‍රියාත්මක කිරීමත් , මහජනයා හා ඔවුන් ගේ දේපළවල ආරක්ෂාවත් විශාල අභියෝගයකට මුහුණ පා ඇති බවත් සහ පොලිසිය සිය කාර්යභාරය නිසි ලෙස ඉටු කිරීමට අපොහොසත් වී ඇති බවත් ය .
කාර්යභාරය එය එසේ නම් අප විසින් මීළඟට සලකා බැලිය යුතු වැදගත් කරුණ වනුයේ මෙලෙස පොලිසිය සිය කාර්යභාරය ඉටු කිරීමට අපොහොසත් වූයේ මන්ද? නැතහොත් පොලිසිය තුළ නිර්මාණය වූ මෙම පරිහානියට හේතු කුමක් ද? යන්න පිළිබඳව විග්‍රහ කර බැලීම ය .
1948 දී ශ්‍රී ලංකාව බ්‍රිතාන්‍යයන්ගෙන් නිදහස ලැබීමෙන් පසු එතෙක් බ්‍රිතාන්‍යයන් විසින් පවත්වාගෙන යනු ලැබූ පොලිස් පරිපාලන රටාව වරින්වර දේශීය අවශ්‍යතාවයනට ගැළපෙන පරිදි සංශෝධන සහිතව පවත්වාගෙන යන ලදී .
මෙම තත්ත්වය අඛණ්ඩව 70 දශකය දක්වා පැවති අතර පොලිස් සේවාවේ ඉතිහාසයේ ඉතා තීරණාත්මක සංධිස්ථානයක් වූයේ 70 දශකයයි .
එනම් ප්‍රථම වරට ශ්‍රී ලංකා රජයට විරුද්ධව 1971 දී එල්ල වූ කරැල්ලයි .
මෙම කරැල්ල හේතුකොට ගෙන පොලිස් සංස්ථාව උඩු යටිකුරු කරනු ලැබූ බව සඳහන් කරතොත් එය නිවැරදි ය .
1971 කරැල්ලෙහි දී , ඒ සඳහා මූලික වශයෙන් මුහුණ දීමට සිදු වූයේ පොලිසියට ය .
කැරලිකරුවන් ප්‍රහාර එල්ල කළේ පොලිස් ස්ථානයන්ට ය .
එම හේතුවෙන් කිසිසේත් යුදමය වාතාවරණයකට පුරුදු පුහුණු නොවී සිටි පොලිස් නිලධාරීන් හට එතෙක් මහජනයා සහ දේපළ ආරක්ෂා කිරීමේ රාජකාරියට අතිරේකව රජය ආරක්ෂා කිරීමේ භාරදූර කාර්යයට ද මුහුණදීමට සිදු විය .
මෙම කරැල්ලෙන් පොලිස් සේවාවට ඇති වූ බරපතළ ම හානිය වූයේ එතෙක් මහජනයා සහ පොලිසිය අතර පැවති සුහද සබඳතාවය කිසියම් දුරකට දෙදරා යාම ය .
එයට හේතුව වූයේ යුදමය තත්ත්වයකට නිසි පුහුණුවක් නොලද කණ්ඩායමක් විසින් කරැල්ලක් මැඩපැවැත්වීමට යාමේ දී කැරලිකරුවන් විශාල පිරිසක් මෙන් ම සාමාන්‍ය ජනයා විශාල පිරිසක් ද මෙම කරැල්ලේ දී මිය යාම හා ඔවුන් ගේ දේපළවලට ද බරපතළ අලාභහානි සිදුවීම ය .
මෙය ශ්‍රී ලංකා පොලිස් ඉතිහාසය තුළ පොලිස් මහජන සබඳතාවය බිඳ වැටීමේ ආරම්භක අවස්ථාව වශයෙන් සැලකීම වරදක් නොවේ .
මහජන සබඳතා 1971 දී ඇති වූ කරැල්ල හේතු කොට ගෙන පොලිස් මහජන සබඳතාවය කිසියම් ප්‍රමාණයකට බිඳ වැටුණා සේ ම පොලිස් පරිපාලන රටාව ද විශාල අභියෝගයකට මුහුණ දුන්නේ ය .
ප්‍රථම වතාවට පොලිස් නිලධාරීන්ට යුද පුහුණුව ලබා දීමේ කඩිනම් අවශ්‍යතාවය අවධාරණය කරන ලදී .
පොලිසිය තුළ අතුරු හමුදාවක් පිහිටුවීමේ අවශ්‍යතාවය ' සුභසිංහ කොමිසම ' මගින් පවා පෙන්වා දෙන ලදී .
මෙලෙස පොලිස් නිලධාරීන් අතුරු හමුදා පුහුණුව සඳහා යෙදවීමත් සමග ම පාරම්පරික ව පවත්වාගෙන යනු ලැබූ නීතිය සහ පොලිස් රාජකාරි ඉගෙනීම සඳහා ඔවුන් වෙන් කිරීමට තිබූ කාලසීමාව ක්‍රමයෙන් අඩුවීමෙන් පොලිස් සේවයේ ගුණාත්මක භාවයේ පරිහානියක සලකුණු ඉස්මතුවීමට පටන් ගැනිණි .
ඒ සමග ම බඳවා ගැනීමේ පරිපාටියේ ද වෙනස්කම් රැසක් ඇති කිරීමට සිදු විය .
විශේෂයෙන් ම එතෙක් පැවති බඳවා ගැනීමේ පරිපාටිය තුළ ක්‍රියාත්මක වූ ' පසුබිම් පරීක්ෂණයන් ' කිසියම් දුරකට ලිහිල් වී එක්වර විශාල කණ්ඩායම් වශයෙන් පොලිසියට බඳවා ගැනීම ආරම්භ විය .
උදාහරණ වශයෙන් 1973 වර්ෂයේ දී එතෙක් පොලිසියට බඳවා ගත් වැඩි ම උප පොලිස් පරීක්ෂකවරුන් සංඛ්‍යාව වන 182 දෙනකු බඳවා ගැනීම පෙන්වා දිය හැකි ය .
මෙලෙස 1971 කරැල්ල හේතුකොට ගෙන පොලිස් මහජන සබඳතාවය කිසියම් ප්‍රමාණයකට පළුදු වූවා පමණක් නොව පොලිස් සේවයේ ගුණාත්මක භාවයේ ද කිසියම් පරිහානියක් ඇති වූ අතර එහි අවසාන ප්‍රතිඵලය වූයේ නීතිය හා සාමය පවත්වාගෙන යාමේ දීත් , මහජනයා හා දේපළ ආරක්ෂා කිරීමේ දීත් එතෙක් පොලිසිය ක්‍රියාත්මක කළ වැඩසටහන් දරුණු අභියෝගයකට ලක්වීම ය .
මෙය වර්තමානයේ පොලිස් සේවාව මුහුණ දී ඇති අර්බුදකාරි තත්ත්වයේ මූලාරම්භය ලෙස හැඳින්විය හැක .
භීෂණ සමය පොලිස් සේවාවේ ඉතිහාසය පිළිබඳ සාකච්ඡා කිරීමේ දී මීළඟට ඉතා වැදගත් කාලපරිච්ඡේදය වනුයේ 80 සහ 90 දශකයන් ය .
එයට හේතුව වනුයේ මෙම වකවානුව තුළ නැවත වරක් ජනතා විමුක්ති පෙරමුණ විසින් දකුණේ නිර්මාණය කළ භීෂණකාරී වාතාවරණය සහ ඒ සමග ම 80 දශකය මැද භාගය වන විට උතුරු නැගෙනහිර පළාත්වල උද්ගත වූ යුදමය වාතාවරණය යි .
මෙම සිද්ධීන් දෙකෙහි දී ම පොලිසියට එම තත්ත්වය මර්දනය කිරීම සඳහා ඉතා ක්‍රියාකාරී ලෙස මැදිහත්වීමට සිදු විය .
විශේෂයෙන් ම ජනතා විමුක්ති පෙරමුණ විසින් 80 දශකය තුළ දකුණේ ආරම්භ කළ භීෂණකාරී වාතාවරණය හමුවේ පොලිස් නිලධාරීන්ට සම්පූර්ණයෙන් සාම්ප්‍රදායික පොලිස් රාජකාරිවලින් ඉවත් වී දිවයිනේ ආරක්ෂාව සඳහා අවි ආයුධ අතට ගැනීමට සිදු විය .
එය හේතුවෙන් එතෙක් ' බැටන් පොල්ල ' සහිතව බීට්ටු සංචාරයේ නිරත වූ සාමාන්‍ය පොලිස් කොස්තාපල්වරයා ගේ ' බැටන් පොල්ල ' වෙනුවට ඊ 56 අවිය ආදේශ කිරීමට සිදු විය .
දවසේ පැය 24 පුරා ම අවි සහිතව රාජකාරි කිරීමට පොලිස් නිලධාරීන්ට සිදු විය .
මෙම වාතාවරණය තුළ සාමාන්‍ය පොලිස් රාජකාරි සම්පූර්ණයෙන් ඇනහිට , නීතිය හා සාමය ක්‍රියාත්මක කිරීම වෙනුවට රාජ්‍ය විරෝධී කරලි මැඩපැවැත්වීමේ ක්‍රියාන්විතයන්හි නිරතවීමට පොලිස් නිලධාරීන්ට සිදුවිය .
දිවයිනේ සාමාන්‍ය නීතිය අභිබවා හදිසි නීතිය ක්‍රියාත්මක විය .
එමගින් පොලිස් නිලධාරීන් හට සුවිශේෂ බලතල රාශියක් හිමිවීමෙන් මූලික මිනිස් අයිතිවාසිකම් උල්ලංඝනය වීමේ සිද්ධීන් රැසක් පිළිබඳව ද වාර්තා විය .
මෙලෙස 80 දශකයේ ආරම්භ වූ ජනතා විමුක්ති පෙරමුණේ භිෂණකාරී ක්‍රියාවන් හමුවේ පොලිස් නිලධාරීන්ට තවත් අතිරේක වගකීමක් ද පැවරිණි .
එනම් දේශපාලනඥයින් ගේ ආරක්ෂාව සඳහා ආයුධ සන්නද්ධ පොලිස් නිලධාරීන් අනුයුක්ත කිරීම ය .
මෙය ඉහත තත්ත්වය වඩාත් බරපතළ කිරීමට අතිශයින් හේතු විය .
මෙලෙස 80 දශකය තුළ පොලිස් නිලධාරීන් ඔවුන් ගේ සාමාන්‍ය කටයුතුවලින් සම්පූර්ණයෙන් ම පාහේ ඉවත් වූවා පමණක් නොව මෙම වකවානුව තුළ ඇතැම් පොලිස් නිලධාරීන් ඉතා අත්තනෝමතික ක්‍රියා කිරීමෙන් මූලික මිනිස් අයිතිවාසිකම් අමු අමුවේ උල්ලංඝනය කිරීමට ද පටන් ගැනිණි .
එම හේතුවෙන් ජනතාව තුළ පොලිසිය කෙරෙහි ඉමහත් පිළිකුලක් හට ගත් අතර එය පොලිස් මහජන සබඳතා පවත්වාගෙන යාමට බරපතළ අභියෝගයක් විය .
මේ අනුව 80 දශකය පොලිස් ඉතිහාසයේ තවත් ඉතා ශෝචනීය යුගයක් වූ අතර පොලිස් සේවාවේ කාර්යක්ෂමතාවය හා ගුණාත්මක භාවය දිනෙන් දින පරිහානිය කරා ගමන් කිරීමට මෙම තත්ත්වය බෙහෙවින් හේතු විය .
කණකොකා හැඬීම 80 දශකයේ අග භාගය වන විට දකුණේ භීෂණකාරී තත්ත්වය මැඩපවත්වනු ලැබුව ද ඉන් පසු උදා වූ 90 දශකය ද පොලිස් සේවාවට කණකොකා හඬලනු ලැබූ අවාසනාවන්ත ම කාල පරිච්ඡේදයක් විය .
එනම් ඒ වන විට උතුරු නැගෙනහිර ප්‍රදේශයන්හි දැල්වෙමින් පැවැති යුද ගින්න ය .
උතුරේ තත්ත්වය වඩාත් බරපතළ වනවාත් සමග ම එම ප්‍රදේශයන්හි යුද හමුදාවේ සහායට පොලිසිය කැඳවනු ලැබී ය .
මෙහි ප්‍රතිඵලයක් වශයෙන් දකුණේ පොලිස් ස්ථානයන්ට අනුයුක්තව සිටි භට පිරිස් විශාල වශයෙන් උතුරු නැගෙනහිර පළාත්වලට පිටත් කර හැරීමට සිදුවිය .
එහි ප්‍රතිඵලයක් වශයෙන් දකුණේ පොලිස් ස්ථානවල භට සංඛ්‍යාව 1/3 ට පමණ සීමා විය .
එම භට සංඛ්‍යාවෙන් ද කොටසක් දේශපාලනඥයින් ගේ ආරක්ෂාව සඳහා යෙදවීමෙන් තත්ත්වය වඩාත් බරපතළ විය .
මෙහි බැරෑරුම් බව වඩාත් පැහැදිලි වනුයේ 90 දශකය වන විට සම්පූර්ණ පොලිස් සේවාව ම පාහේ අතුරු හමුදාවක ස්වරූපයක් ගැනීම ය .
එපමණක් නොව පොලිස් සේවාව තුළ විශේෂ කාර්ය බලකාය (STF) , IOT , MTC යනාදී වශයෙන් හඳුන්වනු ලැබූ අතුරු හමුදා අංග රැසක් බිහි විය .
අලුතින් බඳවා ගනු ලැබූ සියලු දෙනාට ම පාහේ ලබා දුන් පුහුණුව වූයේ අතුරු හමුදා පුහුණුව ය .
බොහෝ නිලධාරීන් සාමාන්‍ය කාකි පැහැති පොලිස් නිල ඇඳුමට වඩා යුද හමුදා නිලධාරීන් පරිහරණය කරනු ලබන ' කැලෑ නිල ඇඳුමට ' ( Camouflage Uniform ) වැඩි ප්‍රියමනාපයක් දැක්වීය .
මෙම තත්ත්වය 90 දශකය පුරා ම පැතිර ගිය අතර එම හේතුවෙන් මෙම වකවානුව පොලිස් ඉතිහාසයේ අඳුරුතම යුගය බවට පත්විය .
නීතිය හා සාමය පවත්වාගෙන යාම සම්පූර්ණයෙන් ම පාහේ ඇනහිටි අතර එම හේතුවෙන් අපරාධ ඉහළ යාමත් සමග පොලිසිය කෙරෙහි තිබූ මහජන විශ්වාසය සම්පූර්ණයෙන් ම බිඳ වැටිණි .
මහජනයා සහ පොලිසිය දිනෙන් දින දුරස්ථවීමට ද පටන් ගැනිණි .
අවබෝධතා ගිවිසුම මෙලෙස 90 දශකය තුළ සාම්ප්‍රදායික පොලිස් රාජකාරිවලින් පොලිස් නිලධාරීන් සම්පූර්ණයෙන් ම පාහේ ඉවත්ව යාමේ වාතාවරණයක් පැවතියත් නැවත එම තත්ත්වයේ පැහැදිලි වෙනසක් ආරම්භ වූයේ 2001 වසරේ අග භාගයේ දී රජය සහ එල් . ටී . ටී . ඊ . සංවිධානය අතර අත්සන් කරනු ලැබූ අවබෝධතා ගිවිසුමෙන් පසු ය .
මෙම අවබෝධතා ගිවිසුමත් සමග දශක දෙකක් තුළ පැවති උතුරේ යුද්ධය නතර වීම හේතුකොට ගෙන පොලිස් නිලධාරීන් ක්‍රමයෙන් යුදමය රාජකාරිවලින් ඉවත්වන්නට පටන් ගැනිණි .
උතුරු නැගෙනහිර ප්‍රදේශවලින් ඉවත් කර ගනු ලැබූ පොලිස් නිලධාරීන් ව දකුණට කැඳවා දකුණේ පොලිස් ස්ථානවල භට සංඛ්‍යා පුරප්පාඩු සම්පුර්ණ කර නැවත වරක් සාම්ප්‍රදායික පොලිස් රාජකාරි ආරම්භ කිරීමට මේ වන විට උත්සාහයක නිරතව සිටියි .
එහෙත් මෙහි දී මුහුණ දීමට සිදු වී ඇති බරපතළ ම ගැටලුව වනුයේ දශක තුනකට ආසන්න කාලයක් පොලිස් රාජකාරිවලින් බැහැරව සිටි පොලිස් නිලධාරීන් එක්වර ම නැවත වරක් සාම්ප්‍රදායික පොලිස් රාජකාරි සඳහා පුරුදු පුහුණු කරනුයේ කෙසේ ද? යන්න ය .
මෙම තත්ත්වයේ ඇති බරපතළ බව වඩාත් පැහැදිලි වනුයේ දැනට සේවයේ නියුතු පොලිස් නිලධාරීන් ගෙන් 75% පමණ සාම්ප්‍රදායික පොලිස් රාජකාරි සිදු නොවූ පසුගිය දශක තුන තුළ බඳවා ගනු ලැබූ නිලධාරීන් වීම ය .
ඔවුනට නීතිය හා සාමය ආරක්ෂා කිරීම සම්බන්ධයෙන් ඇති දැනුම ඉතා අල්ප ය .
ගැටුම්කාරි බවත් පොලිස් සේවාවේ අභ්‍යන්තරය හා පදනම මෙසේ දෙදරා යන අතරතුර මහජනතාව හා පොලිසිය අතර ගැටුම්කාරී ස්වභාවයක් මේ වන විට නිර්මාණය වී ඇත .
එයට හේතුව දිනෙන් දින අපරාධ සංඛ්‍යාව ඉහළ යාමත් , ජනතාව තුළ අපරාධ සම්බන්ධයෙන් භීතියක් හටගෙන තිබීමත් ය .
එහි දී ඔවුන් ගේ දෝෂාරෝපණය වනුයේ පොලිසිය නිසි පරිදි තම කාර්යභාරය ඉටු නොකරන බවයි .
නමුත් මෙම චෝදනාවට පොලිස් සේවාව සම්පූර්ණයෙන් වගකිව යුතු නැති බව පැහැදිලි ය .
එයට හේතුව වනුයේ දශක තුනක පමණ කාලසීමාවක් සාම්ප්‍රදායික පොලිස් රාජකාරිවලින් ඉවත්ව සිටි පොලිස් නිලධාරීන්ට වසර දෙකක පමණ කෙටි කාලයක් තුළ එතෙක් ගරා වැටී තිබූ නීතිය හා සාමය ආරක්ෂා කිරීමේ කාර්යය සම්පූර්ණව ස්ථාපිත කළ හැක්කේ කෙසේ ද යන්න පිළිබඳ ව සිතා බැලීමෙනි .
කෙසේ වුව ද වර්තමානයේ උදා වී ඇති සාමකාමී වාතාවරණය යටතේ ජනතාව , පොලිසිය විසින් සිය ජීවිත හා දේපළ ආරක්ෂාව සම්බන්ධයෙන් දැනට වඩා ක්‍රියාකාරී තත්ත්වයක් අපේක්ෂා කරනු ලබන නමුත් පොලිස් සේවයට එම ජනතා අපේක්ෂාවන් ඒ අයුරින් ම මුදුන් පමුණුවාලීමට නොහැකි වීම හේතුකොට ගෙන මේ වන විට පොලිස් සේවාව කෙරෙහි ජනතාව ගේ පවත්නා ආකල්ප සුභදායී නොවේ .
එම හේතුවෙන් ජනතාව සහ පොලිසිය දිනෙන් දින ම ඈත්වීමේ ප්‍රවණතාවයක් පෙන්නුම් කරන අතර එය පොලිස් මහජන සම්බන්ධයට විශාල බාධාවක් වී ඇත .
මේ අනුව වර්තමානයේ පොලිස් සේවාව මුහුණදීමට සිදු වී ඇති විශාල තම අභියෝගය වනුයේ දශක තුනක පමණ කාලපරිච්ඡේදයක් සාම්ප්‍රදායික පොලිස් රාජකාරිවලින් බැහැරව අතුරු හමුදා රාජකාරි සිදු කරනු ලැබූ , ප්‍රායෝගික පොලිස් රාජකාරි පිළිබඳ නිසි පුහුණුවක් නොලත් නිලධාරීන් කණ්ඩායමක් සමගින් නීතිය හා සාමය ආරක්ෂා කිරීම පිළිබඳ ජනතා අපේක්ෂාවෙන් ඉටු කළ හැක්කේ ද? යන්න ය .
මේ සඳහා පොලිස් දෙපාර්තමේන්තුව සිය පූර්ණ ශක්තිය යොදවා විධිමත් ක්‍රියා මාර්ගයක් කඩිනමින් අනුගමනය නොකළහොත් දිනෙන් දින ම පොලිස් සේවාව ජනතාවගෙන් ඈත් වී සමස්ථ සමාජය තුළ ම නීතිය හා සාමය ආරක්ෂා කිරීමේ ක්‍රියාදාමයේ විශාල බිඳ වැටීමක් ඇති වනු නොඅනුමාන ය .
නමුත් මෙම කාර්ය පොලිස් දෙපාර්තමේන්තුවට පමණක් කිසිසේත් ම තනිව ම ඉටු කළ හැකි කාර්යයක් නොවන අතර එම තත්ත්වය රජය විසින් මැනවින් අවබෝධ කරගෙන පොලිස් සේවාව නැවත ගොඩනැගීම සඳහා සක්‍රියව දායක වීම යුගයේ අවශ්‍යතාවයක් වී ඇත .
එන් . කේ . ඉලංගකෝන් නියෝජ්‍ය පොලිස්පති බෙදමින් කව් රස හොරණින් පසිඳූ මැති සබයට ගියෙ සාගර කිවිඳූ තවත් හදිසි මැතිවරණයකට දැන් මුළු රට ම මුහුණ දී ඇත .
1956 වසරේ පැවැත්වූ මහ මැතිවරණයේ දී දිවංගත අගමැති එස් . ඩබ්ලිව් . ආර් . ඩී . බණ්ඩාරනායක මහතා ශ්‍රී . ල . නි . පක්ෂය ඇතුළු සියලු ම වාමාංශික පක්ෂ එක කඳවුරකට යාකර ගොඩනැගූ මහජන එක්සත් පෙරමුණෙන් එදා හොරණ අසුනට තරග කළේ සාගර පළන්සූරිය කිවිඳුන් ය .
මා මේ ලිපියෙන් බලාපොරොත්තු වන්නේ ඉදිරියේ පැවැත්වෙන මැතිවරණය ගැන විග්‍රහයක් කිරීම නොව පනස් හයේ මහ මැතිවරණ සමයේ දී සාගර කිවිඳුන් හොරණ ජනතාවට කවි රසය බෙදා දුන් අයුරු යළිත් මතකයට නැංවීම පමණකි .
මැති සබයට ගිය ප්‍රථම කවියා වීමේ ගෞරවය හිමිවන්නේ සමස්ත ලංකා සිංහල කවි සම්මේලනයේ නිර්මාතෘ හිටපු සංස්කෘතික නියෝජ්‍ය ඇමති සෝමවීර චන්ද්‍රසිරි කිවිඳුන්ට ය .
පනස් හයේ මැතිවරණයේ දී හොරණ අසුනින් මැති සබයට ගිය දෙවැනි කවියා වීමේ ගෞරවය සාගර පළන්සූරිය කිවිඳුන්ට හිමි වේ .
කොළඹ යුගය ශෝභාමත් කළ ප්‍රමුඛ පෙළේ කවියකු වූ සාගර කිවිඳුන් මැතිවරණයට මුහුණ දුන්නේ හොරණ පෙදෙසට අහම්බෙන් ආ පුද්ගලයකු ලෙසිනි .
මොරටුවේ වේල්ස්කුමාර විදුහලෙහි ගුරුවරයකු ලෙස සේවය කරමින් සිටි සාගර හොරණ මැතිවරණ සටනට සම්බන්ධ වූයේ පිලිප් ගුණවර්ධන මහතා ගේ මග පෙන්වීම අනුව අගමැති බණ්ඩාරනායක මහතා කළ ඇරයුම නිසා ය .
1956 මැතිවරණයේ දී සාගරට තරග කිරීමට සිදු වූයේ සුළු පටු පුද්ගලයකු සමඟ නොවේ .
ඒ අන් කිසිවකු නොව එවකට පැවැති එක්සත් ජාතික පක්ෂ රජයේ මුදල් ඇමතිවරයාව සිටි අධිනීතිඥ හැරී ජයවර්ධන මහතා සමඟ ය .
1956 මැතිවරණ සමයේ දී හොරණ ජනතාව හිටිවන කවියෙන් දිරිගැන්වූ තවත් පුද්ගලයකු සාගර ගේ මැතිවරණ වේදිකාවේ පසෙකින් දකින්නට හැකි විය .
ඒ අන් කිසිවකු නොව කොළඹ යුගයේ බිහි වූ ශ්‍රේෂ්ඨ කවියකු වූ පී . බී . අල්විස් පෙරේරා කවියා ය .
සාගර හොරණට පැමිණ මැතිවරණ සමයේ පාසල් දිවිය අවසන් කර සිටි මා යහළුවන් සමග සෑම දිනක ම පස්වරුව ගත කළේ හොරණ ආසනයේ ගම්මානවල පැවැත්වූ සාගර ගේ මැතිවරණ රැස්වීම්වල ය .
අපි එම රැස්වීම් බලන්නට ගියේ දේශපාලන කතා අසන්නට නොව පී . බී . අල්විස් පෙරේරා කිවිඳුන් ගේ හිටිවන කවිවලට සවන් දීමට ය .
සාගර කිවිඳුන් ගේ ප්‍රථම මැතිවරණ රැළිය පැවැත්වූයේ පොකුණුවිට කනේවල ගම්මානයේ පිහිටි ඓතිහාසික නා ගස අබියස දී ය .
මේ වන විට සාගර සමඟ තරග කරන මුදල් ඇමති හැරී ජයර්ධන මහතා ගේ අධිනීතිඥ පට්ටම ඇතුළු උගත්කම පිළිබඳ දැවැන්ත සේයාරූ පෝස්ටර් ආසනය පුරා අලවා තිබිණි .
මැතිවරණ සටන අරඹමින් ඓතිහාසික නා ගස අසල ඉදි කර තිබූ වේදිකාවට නැගුණු අල්විස් පෙරේරා කිවිඳුන් දහස් සංඛ්‍යාත චන්දදායකයින් ගේ ඔල්වර හඬ මධ්‍යයේ සාගර කවරෙක් දැයි හොරණ ජනතාවට හඳුන්වා දුන්නේ මෙසේ ය .
කවියෙන් කළ හැකි ඉහළ ම දේ කර ලියා සුදෝ සුදු කවි පොත ම බර අප හැම දෙන ගේ ලැබ ගත් ආදර සිංහල කවියේ නම්බුව සාගර සම්මේලනයේ හිටපු සභාපති සාහිත ලෝකෙන් නිතර ලැබූ තුති ලිහිලෙන් කීමට හැඟුම හිතේ ඇති මොහු වැනි කවියකු තව ඉපදී නැති මේ ප්‍රථම මැතිවරණ රැළියේ දී සාගර ගේ ජයග්‍රහණය පිළිබඳව අල්විස් පෙරේරා කිවිඳුන් කවියෙන් අනාවැකියක් කීවේ ද මෙසේ ය .
නා ගහ යට ඉඳන් මේ නම ගිය පොරණ පවසන්නෙමි මෙසේ ලැබු දෙවි රැක වරණ පරදා ඇමතිවරයකු හෙළ බස මරන අපි දහ දහසකින් ජය ගන්නෙමු හොරණ පී . බී . ගේ අනාවැකිය ද හරියට ම හරි ගියේ ය .
ඡන්ද ප්‍රතිඵල පිට වූ අවස්ථාවේ සාගර ගේ වැඩි ඡන්ද සංඛ්‍යාව දසදහස ද ඉක්මවා ගොස් තිබිණි .
රයිගම මංසන්ධිය අසල සාගරට සහාය දීමේ මහා රැළියක් පැවැත්විණි .
රැළියට සහභාගී වීමට පැමිණි සාගර වේදිකාවට ගොඩ වන විට ම රැස්ව සිට මහ ජනතාව ඔල්වරසන් හඬ නගමින් ' අපට කවියක් ' ' අපට කවියක් ' යැයි කෑගසන්නට වූහ .
ජනතාව ගේ ඉල්ලීම පැහැර හැරීමට නොහැකි තරමට ම බරපතළ වූ බැවින් සාගර ගේ මුවින් මේ කවිය ගිලිහුණේ නිරායාසයෙනි .
පී . බී . සොහොයුරා කවි ලොව දද බැන්ද කවි පැණි අරන් එයි ඉවසනු බැරි මන්ද රයිගම සහෝදරයිනි රුපු බල බින්ද හොරණින් තබමු අපි වල් අලියට මන්ද සාගර කිවිඳුන් ගේ ජය තහවුරු කිරීමට පී . බී . කවි කියන විට එක්සත් ජාතික පක්ෂ අපේක්ෂකයාගේ ද වේදිකාවේ කවියෙක් දකින්නට ලැබිණි .
ඒ කොළඹ යුගයේ ප්‍රකට කවියකු වූ ඉංගිරියේ ධර්මසිරි හරිස්චන්ද්‍ර කිවිඳුන් ය .
එවකට තරුණ වියේ සිටි අල්විස් පෙරේරා කවියාට මහළු වියේ සිටි හරිස්චන්ද්‍ර කවියා නිතර ම කවියෙන් ම පහර දෙන්නට පටන් ගත් නිසා අල්විස් පෙරේරා කවියා ද ප්‍රති ප්‍රහාර එල්ල කළේ හිටිවන කවිවලට නොයෙකුත් උපමා රූපක ද එක්කරමිනි .
හරිස්චන්ද්‍ර කවියා පොකුණුවිට මංසන්ධියේ පැවැත්වූ එ . ජා . පක්ෂ මැතිවරණ රැළියක දී එදා පී . බී . ට කවියෙන් පහරක් එල්ල කළේ මෙසේ ය .
යූ . ඇන් . පී . පසට නගමින් අවලාද සිහ වෙස් අරන් බොරුවට නංවන නාද පී . බී . අසමි පැනයක් මේ ඇහු නාද උඹෙ අම්මා උඹව කුමකට වැදු වාද හරිස්චන්ද්‍ර කවියා ගේ නිජබිම වූ ඉංගිරිය නගරය අසල පැවැත්වූ සාගර ගේ ප්‍රචාරක රැළියේ දී තමාට එල්ල කළ පහරට පී . බී . ප්‍රති ප්‍රහාරයක් එල්ල කළේ හරිස්චන්ද්‍ර කිවිඳුන් පසුබස්සවමිනි .
අම්මගෙ කතා පවසන කුකවියකු වගේ එම්බා හරිස් චන්දර යන නුහුරු මගේ දන්නා කස්තිරම් පානට නැතිව හිඟේ දැන් මෙහි ආ යුතුය මෙය ඇරයුමකි .
මගේ පොදු ජන ගඟ ගලා එන විට රැගෙන දිරී මෙය පවසමි හරිස් චන්දර දෙසට හැරී යූ . ඇන් . පිය නැමැති මහ මඩ වලක එරී මිදි තිත්ත යයි පවසති ලොම් හැළුණු නරී වීදියගොඩ මංසන්ධිය අසල සාගරට සහාය දීමේ තවත් ජන රැළියක් පැවැත්විණි .
රැළියට සහභාගී වීම සඳහා සාගර පැමිණෙන විට රාත්‍රියේ හතේ කණිසම ද ඉකුත්ව ගොස් තිබිණි .
වේදිකාවට පිවිසුණු සාගරගෙන් කවියක් ඉල්ලා රැස්ව සිටි ජනතාව කෑගසන්නට වූහ .
තම කෙසඟ සිරුර ද උපමාවට ගෙන සාගර ගේ මුවින් පහත සඳහන් කවිය පිට වූයේ නිරායාසයෙනි .
සටනට ආ ඇමැති ඇත ජයකොඩි උස්සා ජනතා බලය පෙන්වයි කව්රුද නිස්සා මහ ලොකු බැරිස්ටර තරගෙන් පසු බස්සා තරගෙන් ජය ලබයි .
සාගර හී නැස්සා මැතිවරණ සටන අවසන් වී වැඩි ඡන්ද දස දහස ද ඉක්මවා සාගර පළන්සූරිය කිවිඳුන් හොරණ මහජන මන්ත්‍රීවරයා වශයෙන් තේරී පත්විණි .
ජයග්‍රහණයෙන් පසු සාගර කිවිඳුන් පිළිගැනීම සඳහා ප්‍රථම ජනහමුව පැවැත්වූයේ හොරණ විද්‍යාරත්න පිරිවෙනේ දී ය .
පුදුමයට කරුණක් නම් සාගරට සුභ පැතීමට පැමිණ සිටි කොළඹ යුගයේ ප්‍රකට කවියන් අතරට ඉංගිරියේ ධර්මසිරි හරිස්චන්ද්‍ර කිවිඳුන් ද එක් වී සිටීම ය .
කවි පිරිස අතර සිටි පී . බී . අල්විස් පෙරේරා කිවිඳුන් සිප වැළඳ ගත් හරිස්චන්ද්‍ර කිවිඳුන් " මල්ලියේ උඹ මං සමඟ තරහ නෑ නේදැ " යි විමසූ අයුරු ඒ අසල සිටි පීකිං සරසවියේ හිටපු සිංහල මහාචාර්ය දිවංගත පුෂ්පකුමාර ප්‍රේමරත්න කවියාගේත් මගේත් නෙත්වල ගැටුණු දසුන අදත් මා සිහිපත් කරන්නේ බලවත් වේදනාවෙන් යුතුව ය .
දයාරත්න කුමාරසිංහ සුන්දර පරිසරයක ඔබේ නිවහන තනාගන්න කුරුණෑගල ' රෙනිල් ස්ටේට්ස් ' වෙත යන්න සුවදායක පරිසරයක නිවහනක් තනා ගැනීම අප සැමගේ ඉහළම බලාපොරොත්තුවයි .
එයිනුත් පොදු පහසුකම් සහිත බිම්කොටසකට හිමිවන්නේ සුවිශේෂී ස්ථානයකි .
පිහිටීම , ජලය , විදුලිය , ප්‍රවාහන පහසුකම් , නාගරික පහසුකම් හා පදිංචියට සුදුසු වාතාවරණය ආදී නිදහස් දිවියකට සරිලන සියලු අංගෝපාංග තිබීම කාගේත් බලාපොරොත්තු මල්පල ගැන්වීමට හේතු වෙයි .
එපමණක් නොව පිරිසුදු ඔප්පු සහිත බිම්කොටසක හිමිකරුවකුවීමට ඇත්නම් එය කොතරම් සහනයක් ද? මෙනයින් බලන කල මේ සියලු පහසුකම් ඔබට ලබාදෙන බිම් කොටසක් කුරුණෑගල නගරාසන්නයේ මේ දිනවල වෙන්දේසියේ අලෙවි කෙරේ .
ද ෆිනෑන්ස් සමාගමේ ගම්පහ , ශාඛාව මගින් වෙන්දේසියේ විකිණෙන මේ ඉඩම් කට්ටි ' රෙනිල් ස්ටේට් ' නමින් හැඳින්වෙයි .
සහජයෙන් ම සමාජගත වූ මිනිසාට හුදෙකලාව ජීවත්වීම අසීරු කරුණකි .
එවැනි ජීවිතයකට ඇලුම් කරන ඔහු සිය ආරක්ෂාව වෙනුවෙන් සුදුසු පරිචියක් තෝරාගැනීමට වැඩි කැමැත්තක් දක්වයි .
ශ්‍රී ලංකාද්වීපයේ වයඹ පළාත ඉපැරැණි රාජධානි හතරකට උරුමකම් කියන්නෙකි .
පඬුවස්නුවර , දඹදෙනිය , යාපහුව හා කුරුණෑගල එම රාජධානි යුග හතර ලෙස නූතන ඉතිහාසඥයන් ගේ පිළිගැනීමට ලක්වී ඇත .
දීර්ඝ ඉතිහාසයක් ඇති වයඹ පළාතේ ඈත අතීතයේ පටන් ම ඉතා දියුණු වූ ශිෂ්ටාචාරයක් හා ඊට උරුමකම් කියූ ජනතාවක් විසූ බවට ඉතිහාසය සාක්ෂි දරයි .
ලක්ෂ සංඛ්‍යාත ජනතාවකගේ නිජබිම වූ කුරුණෑගල දිස්ත්‍රික්කයේ කුරුණෑගල නගරයට ආසන්නව පිහිටි ' රෙනිල් එස්ටේට් (වත්ත) දැකුම්කලු පරිසරයකින් හෙබි රමණීය භූමිභාගයකි .
වයඹ පළාතේ අගනගරය වූ කුරුණෑගලට කිලෝමීටර් 04 ක් පමණ නුදුරින් පිහිටි ' රෙනිල් එස්ටේට් ' නිවසක් තනාගැනීමට නාගරික පහසුකම් සහිත පරිසරයකින් පැවැතීම මෙතෙක් තමන්ගේම නිවසක් සාදාගෙන තෘප්තිමත් ජීවිතයක් ගෙවීමට ආශාවෙන් සිටින අයගේ බලාපොරොත්තු සාක්ෂාත් කරන්නක් ලෙස පෙන්වා දිය හැකිය .
හරිත වර්ණයෙන් දිලෙන අතු පතරින් සුසැදි සිහිල් මදනල නිතර හමන අතිශයින්ම චමත්කාරජනක ඒ සුන්දර පරිසරයක අසිරියෙන් සිත් සතන් පුබුදාලන නිවහනක හිමිකරුවකු වීමට ඇත්නම් එය කෙතරම් වාසනාවක් ද? ඒ වාසනාව , බලාපොරොත්තුව ඉටුකරගැනීමට සී/ස . ද ෆිනෑන්ස් සමාගම ගම්පහ ශාඛාව කැපවී සිටින බව සතුටින් සඳහන් කරන්නට කැමැත්තෙමු .
දේපළ වෙළෙඳාමෙහි දීර්ඝකාලීන කීර්තිනාමයක් හිමිකරගෙන ඇති සී/ස . ද ෆිනෑන්ස් සමාගමේ ගම්පහ ශාඛාව මගින් මෙවර ඉටුකරනු ලබන සමාජ මෙහෙවරෙහි වැදගත් ම ක්‍රියාවලිය වනුයේ කුරුණෑගල අධිවේගී මාර්ගයට සමීප රෙනිල් එස්ටේට් වෙතින් ඔබගේ අපේක්ෂාවන්ට ගැළපෙන ලෙස නිවසක් තනා ගැනීමට බිම් කොටසක හිමිකරුවකු වීමට ඉඩකඩ පාදා දීම ය .
කුරුණෑගල උයන්දන අධිවේගී මාර්ගයට සමීපව පිහිටි රෙනිල් ස්ටේට් නිවසක් තනාගැනීමට අතිශයින්ම සුදුසු වූ බිමකි .
නාගරීකරණයෙන් මිදුණු නිසංසල පරිසරයක් වුවත් නාගරික පහසුකම් හිමිවන මායිමක පිහිටීම මෙම ඉඩම කෙරෙහි ඇල්මක් ඇති කර වන්නක් .
ඓතිහාසික රිදීවිහාරය පිහිටි රිදීගම නගරයට දිවෙන මහ පාරට මුහුණලා පිහිටි ' රෙනිල් ස්ටේට් ' අතිශයින් ම නිවසක් සාදාගැනීමට සුදුසු පසුබිමක් සහිත භූමියක් ලෙස හැඳින්වීම වඩාත් උචිතය .
නුවර පාර - කොළඹ පාර - පුත්තලම් පාර ආදී දිවයිනේ සුපතළ නගර සඳහා ඉතා කෙටිදුරකින් ළඟාවිය හැකි කුරුණෑගල නගරයට ඉතා ම අත්‍යන්තයේ රෙනිල් ස්ටේට් පිහිටා තිබීම ; නිස්කලංක පරිසරයක අසිරිය විඳිමින් නාගරික පහසුකම් නොඅඩුව හිමිකර ගැනීමට රෙනිල් ස්ටේට් වෙතින් ඉඩම් කැබැල්ලක අයිතිය හිමිකරගන්නා අයෙකුට අත්වන විශේෂිත වාසියක් ලෙස හැඳින්වීම යුක්ති යුක්තය .
වාසයට සුදුසු ඉඩම් තෝරා එය පහසු මිලකට ජනතා අයිතියට පැවරීම සී/ස . ද ෆිනෑන්ස් සමාගමේ ගම්පහ ශාඛාවේ දේපළ වෙළෙඳාම් අංශයේ විශේෂ සේවාවකි .
ජලවිදුලිය , පාසල් , පන්සල් , පල්ලි , සෞඛ්‍ය හා ප්‍රවාහන පහසුකම් හා නාගරික පහසුකම් ද ඇති ඉඩම් මිලදී ගැනීමට සී/ස . ද ෆිනෑන්ස් සමාගමේ ගම්පහ ශාඛාව නිරතුරුවම සැදී පැහැදී සිටී .
රෙනිල් ස්ටේට් හි නිවාස සඳහා නල ජලය සපයාදීමට සී/ස . ද ෆිනෑන්ස් සමාගමේ ගම්පහ ශාඛාව මේ වන විට විධිමත් සැලසුම් කරමින් සිටී .
අතිවිශාල වූ ළිං දෙකක් ප්‍රතිසංස්කරණය කර නල ජලය ලබාදීමට දැනටමත් විධිවිධාන සලසා ඇත .
මෙම ළිං දෙක දෙවන ලෝක යුද්ධ සමයේ ප්‍රදේශයේ පැවැති ජල ප්‍රශ්නයට විසඳුමක් ලෙස ඉදිකළ ඒවා බව පැරැන්නෝ කියති .
එදා විශාල ප්‍රදේශයකට ජලය සැපයු මෙම ළිං දෙක වර්තාමනයේ රෙනිල් ස්ටේට් හි ඉඩම් කට්ටිලාභීන්ගේ අවශ්‍යතා සපුරාලීමට පමණක් නොව මුළු ප්‍රදේශයට ම ප්‍රයෝජනවත් සේවාවක් සලසයි .
කුරුණෑගල මහ නගරයේ ශික්ෂණ රෝහල , දුම්රිය පළ මෙන්ම කුරුණෑගල නගරයේ පිහිටි දිවයිනේ සුපතළ පාසල් හා විද්‍යායතන හා අනෙකුත් සුවිශේෂ ස්ථාන සඳහා ඉතා ඉක්මනට ළඟාවිය හැකි ගමනාගමන පහසුකම් රෙනිල් ස්ටේට් සතුව ඇත .
සුවදායක පරිසරයක පිහිටි රෙනිල් ස්ටේට් හි ඉඩම් ජලගැලීම් , නායයෑම් , චඋ නියඟයන් හා ගස් ගල් කඩාවැටීම් වැනි ස්වාභාවික ආපදාවන්ට හසුවන ඉඩ ප්‍රස්ථා නැති තරම්ය .
ශාන්ත පරිසරයක පිහිටි රෙනිල් ස්ටේට් හි බිම් කොටස් ජීවිතයේ සැදැ සමය ගෙවන ව්‍යාපාරික ප්‍රජාවට ද ප්‍රභු පිරිසට ද හිතේ හැටියට නිවසක් තනාගෙන විවේකීව සිටීමට කදිම තෝතැන්නකි .
මෙම ආයතනයේ බිම් කොටස් මිලදී ගන්නා අය වෙනුවෙන් පහසු ගෙවීමේ ක්‍රමයක් ද ඇත .
ඒ අනුව මිලදී ගන්නා බිම් කොටසේ වටිනාකමෙන් සියයට 30 ක් (30%) මුදලින් ගෙවා ඉතිරිය කොටස් වශයෙන් ගෙවීමට ද හැකි ය .
පිරිසිදු ඔප්පු මෙන්ම පොදු පහසුකම් ද ගනුදෙනුකරුවන්ට ලබාදෙන අතර සංග්‍රහශීලී සේවයක් සැලසීමට ද මෙහි කාර්ය මණ්ඩලය නිරතුරුව කැපවී සිටී .
විස්තර හා ඡායාරූප ( රංජන් ප්‍රේමතිලක ) අමරදේව සත්පුරුෂයින් මේ රන් දිවයින පාලනය කරන දිනය උදාවේවා! දස රජ දහමේ - නිවැරදි පදරුත් පහදනු රිසියෙමි - තම නැණ පමණින් හෙට දින ඉදිවන - නව ලොව රජයන සත් දන වෙත - ජන සෙත උදෙසා කිසියම් දේශයක , ජාතියක , සංස්කෘතිය වූ කලී , ' ජාතික අනන්‍යතාවයේ ' ජීවනාලිය යි .
මේ බව දෙස් විදෙස් හි සුපතළ නැණවතුන් , දාර්ශනිකයින් මානව විද්‍යාඥයින් සපුරා පවසන බව සඳහන් කරනු රිසියෙමි .
එසේ හෙයින් රජයක් මුල්තැන්හි ලා සැලකිය යුතු වනුයේ සාහිත්‍ය , සංගීත , චිත්‍ර , මූර්ති , නර්තන , නාට්‍ය සිනමා ආදී කලා මාධ්‍යයන් හි නිරත කලාවේදීන්ට , ස්වකීය කාර්යභාරය , සපුරා ඉටු කිරීමෙහි ලා අවශ්‍ය , සම්පත් සම්පාදනය කිරිම සහ ඔවුන් ජීවමාන ජාතික සම්පත් ලෙස සැලකීම යි .
කලාව යනු මිනිසා විසින් ග්‍රහණය කරගනු ලබන උත්තරීතර හා විශිෂ්ට හැඟීම් අන්‍යයන් වෙත සම්ප්‍රේෂණය කිරීමේ අරමුණින් කෙරෙන , මානව ක්‍රියාවලිය යි .
මෙය වූ කලී ටෝල්ස්ටෝයි නමැති රුසියානු දාර්ශනිකයා කලාව විවරණය කරන අයුරුයි .
කරුණු එසේ වන හෙයින් , කලාවේදියා උපතින් ම යහගුණ පිරි , අති සංවේදී , පිරිපුන් මිනිසකු බව අමුතුවෙන් කිව යුතු නොවේ .
මා එසේ පවසන්නේ මිනිස් වෙසින් වෙසෙන තිරිසනුන් ද , සමාජයේ වෙසෙන බව , ව්‍යාසකාරය , පංචතන්ත්‍රය ආදී උපදේශ කාව්‍යයන් හි මැනවින් ප්‍රකාශිත හෙයිනි .
හුදෙක් කලා ශිල්ප පෝෂණය කිරීමෙන් පමණක් ම දේශයක් සමෘද්ධිමත් නොවන බව ද , අප විසින් සැලකිය යුතු යි .
ධර්මය මෙන් ම අර්ථයත් පෝෂණය විය යුතු යි .
කලාවෙන් පෝෂණය වන්නේ ධර්මය යි .
ආර්ථිකය ගොඩනගන්නේ අර්ථය යි .
එසේ වුව ද , ඒ ආර්ථිකය ගොඩනැගීමේ කාර්යය අපේ අර්ථ සම්පාදනයේ යෙදෙන්නවුන් ධාර්මිකව ඉටු කරන්නේ ද යන්න සොයා බැලීම ද දැහැමි රජයක වගකීමයි .
' දැන වෙළෙඳන් - නොදැන ගොවිතැන් ' යන ගැමි පිරළ මෙහි ලා සිහිපත් කරනු රිසියෙමි .
මේ ප්‍රස්ථාව පිරුළෙහි හරවත් ප්‍රකාශනයක් ගැබ්වන බව , අපි මෙසේ විමසමු .
' නොදැන ගොවිතැන් ' යන පදයෙන් ප්‍රකාශ වන්නේ ගොවියා කිසිත් නොදන්නා මෝඩයෙකු බව නොවෙයි .
ගොවියා ගොවිතැන හොඳින් දන්නා සේ ම ඇතැම් වෙළෙඳුන් හොඳින් දන්නා සටකපටකම් ඔහු නොදන්නා නිස යි .
ශ්‍රී ලංකා කෘෂිකාර්මික දේශයක් බවත් සැලකිය යුතු යි .
එබැවින් කපටි සේරිවාණිජයින්ට වඩා , අව්‍යාජ , ගුණවත් ගොවීන්ගේ සුභසාධනය සැලසීම , දැහැමි රජයක යුතුකම යි .
මඩ සෝදා ගත් කල ගොවියා රජකමටත් සුදුසු බව , රොබට් නොක්ස් අපට කියා දුන් බව ද මෙහි ලා සැලකුව මනා ය .
සිරිකත හෙට මෙහි වඩිනා මඟුලට මඟ පාදා පියවිලි අතුරා සෞභාග්‍යය සව් සතට උදාකර සහජීවනයේ කිරි උතුරා ශ්‍රී ලංකාවේ වැද්දෝ හෙවත් වන්නියලැත්තෝ මෙරට ආදීවාසීන් යැයි සැලකෙන වැද්දන් හෙවත් වන්නියලැත්තන් පිළිබඳ ඉතා වැදගත් , ප්‍රයෝජනවත් මෙන් ම රසවත් තොරතුරු සමුදායක් කරා පිවිසිය හැකි වෙබ් අඩවියක් පිළිබඳව මෙවර " අන්තර්ජාලය " තුළින් පාඨක ඔබේ අවධානය යොමු කිරීමට අපි අදහස් කෙළෙමු .
org/index .
htm මෙම අඩවියට පිවිසෙන ඔබ ඉදිරියෙහි මුල්පිටුව මධ්‍යයේ දඹානේ වන්නියලැත්තන් ගේ ප්‍රධානියා වූ තිසාහාමි ගේ ඡායාරූපයක් සහ දකුණු පසින් හා වම් පසින් වෙනත් තොරතුරු කරා යොමු විය හැකි සම්බන්ධතා ද දිස්වනු ඇත .
එසේම පිටුව ඉහළින් ම දක්වා ඇති ශීර්ෂ ඔස්සේ දක්වා ඇති සම්බන්ධතා තුළින් ද තොරතුරු කරා ප්‍රවිෂ්ට වීමට පුළුවන .
වැද්දන් ගේ අරගලය ( Vedda ' s struggle ) යන සම්බන්ධය තුළ වැද්දන් යනු කවුරුන්ද , ඔවුන් ගේ අවදානම් තත්ත්වය , ඔවුන් ගේ අනන්‍යතාව පැහැදිලි කරමින් ලියැවුණු සටහන් කරා යොමු විය හැකි සම්බන්ධතා වේ .
1994-95 ජුනි දක්වා වූ කාලය තුළ Cultural Survival Trust විසින් මුහුදුබඩ වැදි ගම්මාන හා ඒවායේ ජනගහණය පිළිබඳව පැවැත් වූ සමීක්ෂණයේ හා සංගණනයේ තොරතුරු කරා වෙරළබඩ වැද්දන් යන සම්බන්ධතාව හරහා යොමු වීමට හැකි වේ .
1992 ILO Study යන සම්බන්ධයෙහි 1992 අන්තර්ජාතික කම්කරු සංවිධානය විසින් වන්නියලැත්තන් සම්බන්ධයෙන් කරන ලද ක්ෂේත්‍ර අධ්‍යයනය ගොනු කර ඇත .
නිදහසින් පසු අවධියෙහි වන්නියලැත්තන් ගේ සංවර්ධනය පිළිබඳව රජයේ මැදිහත්වීම සම්බන්ධ තොරතුරු නිදහසින් පසු යන සම්බන්ධය ඔස්සේ දක්වා ඇත .
1977 දියත් කරුණු කඩිනම් මහවැලි ව්‍යාපාරය හේතු කොට ගෙන ඔවුන් කෙරෙහි ඇති වූ අහිතකර බලපෑම් , ඊට එරෙහි ව ඔවුන් ගේ අහිංසාවාදී විරෝධතා , වන්නියලැත්තන්ගේ මානව අයිතීන් , වන්නියලැත්තන් ගේ අභයභූමිය ආදිය පිළිබඳ විස්තර කරා ද මෙමගින් යොමු වීමට පුළුවන .
එසේම 1990 දී හිටපු ජනාධිපති රණසිංහ ප්‍රේමදාස ගේ මූලිකත්වයෙන් කැබිනට් පත්‍රිකාවක් මගින් අනුමත කළ වන්නියලැත්තන් ගේ භාරය ( Wannietto Trust ) සහ සංස්කෘතිය ආරක්ෂා කිරීමේ සැලැස්ම පිළිබඳ තොරතුරු , එහි වාසි හා අවාසි , එම සැලැස්මේ හවුල්කරුවන් පිළිබඳ දීර්ඝ විස්තර ද මෙහි අඩංගු කර ඇත .
විශේෂාංග ලිපි ( Featured articles ) යන සම්බන්ධතාව ඔස්සේ බෙහෙවින් වැදගත් තොරතුරු රැසක් අනාවරණය කරන ලිපි සමුච්චයක් කරා පරිශීලකයන්ට යොමු විය හැකි වේ .
ඒ අතර 1681 දී රොබට් නොක්ස් විසින් වන්නියලැත්තන් පිළිබඳව කරන ලද සටහන් ද , 1911 දී සී . ජී . සහ බ්‍රෙන්ඩා සෙලිග්මාන් විසින් රචිත " වැද්දෝ " නමැති සුපතළ කෘතියෙන් උපුටා දැක්වූ නැගෙනහිර වෙරළබඩ වැද්දන් නමැති රචනාව ද , 1992 දී නායක තිසාහාමි සමග පැවැත්වූ සම්මුඛ සාකච්ඡාවක් ද , 1996 ජිනීවාහි දී පවත්වනු ලැබූ United Nations Working Group on Indigenous People (UNWGIP) 14 වැනි සැසි වාරයේ දී වරිගෙ වන්නියා ඉදිරිපත් කළ කතාව ද , 1992 Cultural Survival Quarterly (Spring 1992 pp . 11 - 12) නම් වූ සඟරාවට Sri Lanka Cultural Survival Trust විසින් සපයා ඇති ජනපද පිහිටුවීමට වන්නියලැත්තන් තුළ වූ අප්‍රසාදය විදහා දැක්වෙන රචනාව , ලක්ෂාන් ඩයස් විසින් Bridge (Vol . 6 No . 2 , February 2002) නමැති සඟරාව රචිත සිංහල දෙමල ජාතිකත්වය හා නැගෙනහිර වෙරලේ වැද්දන් නම් වූ ලිපිය ද , වන්නියලැත්තන් ගේ ලෙන් සිතුවම් ගැන ලියැවුණු සටහන ද , වන්නියලැත්තන් ගේ කවි , නැලැවිලි ගී ආදිය පිළිබඳ වූ රචනාවක් ද කතරගම මංගල්‍යය සමරන ආකාරය පිළිබඳව පැට්‍රික් හැරිගන් විසින් ලියන ලද රචනාවක් ද වේ .
යටත් විජිත ඉතිහාස (Colonial histories) යන සම්බන්ධය ඔස්සේ මහාචාර්ය ගණනාථ ඔබේසේකර විසින් රචනා කරුණු Colonial Histories and Vadda Primitivism නමැති පර්යේෂණාත්මක අධ්‍යයනයෙහි පූර්ණ කෘතිය කරා යොමු වීමේ අගනා අවස්ථාව ද මෙම අඩවිය විසින් පරිශිලකයන් වෙත ලබා දී තිබේ ' තව ද සාම්ප්‍රදායික වැදි ජනාවාස පිළිබඳ සිතියමක් ද , මහවැලිය අවට නැවත පදිංචි කරවූ ස්ථාන රැගත් සිතියමක් ද , මාදුරුඔය උද්‍යානය අවට වැදි ජනාවාස දක්වන සිතියමක් කරා ද යොමුවීමේ පහසුකම් මෙම අඩවිය මගින් සලසා ඇත .
අනෙකුත් සම්පත් යන සම්බන්ධය ඔස්සේ අන්තර්ජාතික කම්කරු සංවිධානයේ නිදහස් රටවල ජීවත්වන ස්වදේශීයයන් හා ගෝත්‍රික ජනයා පිළිබඳ අංක 169 දරන ප්‍රඥප්තිය සම්පූර්ණයෙන්ම දක්වා ඇත .
ඊට අමතරව වැද්දන් පිළිබඳව තොරතුරු රැගත් වෙනත් අඩවි පිළිබඳව ද පරිශීලකයන් දැනුවත් කර ඇත .
එසේ දක්වා ඇති අඩවි අතර ආචාර්ය විවේකා ස්ටෙගබොන් විසින් පවත්වාගෙන යනු ලබන මතු දැක්වෙන අඩවියෙහි පර්යේෂකයන්ට මෙන්ම සාමාන්‍ය පාඨකයන්ට ද එකසේ ප්‍රයෝජනවත් තොරතුරු ගොනු කර ඇති බව සඳහන් කළ යුතු වේ .
උසාවියෙන් .
.
.
මහපොළ උසස් අධ්‍යාපන ශිෂ්‍යත්ව භාරකාර අරමුදලේ යෝජිත ක්ෂණික ලොතරැයි පත නිකුත් කිරීම වළක්වාලන අතුරු නියෝගයක් පසුගිය 22 වෙනි සඳුදා ශ්‍රේෂ්ඨාධිකරණයෙන් පැනවිණි .
එසේම මහපොළ ශිෂ්‍යත්ව භාරකාර අරමුදලේ කළමනාකාරිත්වය සයිප්‍රස් හා ඇමරිකානු බහුජාතික සමාගමකට පවරමින් භාරකාර අරමුදල හා ජී-ටෙක් ( GTECH Lanka (Private) Ltd .
) ලංකා පෞද්ගලික සමාගම අතර ඇති කරගෙන තිබෙන ලොතරැයි කළමනාකරණ සේවා ගිවිසුම ක්‍රියාත්මක වීම හෝ එකී ගිවිසුමට අදාළව කිසිදු ඉදිරි පියවරක් ගැනීම වළක්වාලමින් ශ්‍රේෂ්ඨාධිකරණය එදින අතුරු නියෝගයක් නිකුත් කළේය .
ශ්‍රේෂ්ඨාධිකරණය මෙම අතුරු නියෝගය පැනවූයේ අදාළ ගිවිසුම ක්‍රියාත්මකවීම සහ පසුගිය 23 වෙනි අඟහරුවාදා නිකුත් කිරීමට නියමිතව තිබූ මහපොළ ක්ෂණික ලොතරැයි පත නිකුත් කිරීමට එරෙහිව සංවර්ධන ලොතරැයි මණ්ඩලය ඉදිරිපත් කර තිබූ මූලික අයිතිවාසිකම් පෙත්සමක් සලකා බැලීමෙන් අනතුරුවය .
මෙම පෙත්සමෙන් මහපොළ උසස් අධ්‍යාපන ශිෂ්‍යත්ව භාරකාර අරමුදල , අරමුදලේ භාරකාර හා වාණිජ හා පාරිභෝගික කටයුතු අමාත්‍යාංශයේ ලේකම් හර්ෂ වික්‍රමසිංහ , අරමුදලේ භාරකාර සමන් එදිරිවීර , ජී-ටෙක් ලංකා පුද්ගලික සමාගම , හා නීතිපතිවරයා වගඋත්තරකරුවන් ලෙස නම් කර තිබුණි .
මෙම පෙත්සම සලකා බැලුණේ ආචාර්ය ශිරාණි බණ්ඩාරනායක , හෙක්ටර් එස් . යාපා හා නිහාල් ජයසිංහ යන ශ්‍රේෂ්ඨාධිකරණ විනිසුරු මඩුල්ල හමුවේදී ය .
මහපොළ ශිෂ්‍යත්ව අරමුදලේ සියලු කළමනාකරණ කටයුතු ජී-ටෙක් ලංකා පෞද්ගලික සමාගමට පවරමින් රහසිගත බලපත්‍රයක් පිළිබඳ ගිවිසුමක් එකී අරමුදල සමග ඇති කරගෙන ඇති බව පෙත්සම තහවුරු කරමින් අධිකරණයට කරුණු දැක්වූ නීතිඥ සංජීව ජයවර්ධන මහතා ප්‍රකාශ කළේය .
සුප්‍රකට කෝටිපති ව්‍යාපාරික ජී . සී . වික්‍රමසිංහ මහතා පැහැරගෙන ගොස් රුපියල් දෙකෝටියක මුදලක් කප්පම් ලෙස ලබාගැනීම පිළිබඳ නඩුවේ විත්තිකරුවන් 15 දෙනා වරදකරුවන් කිරීමට කොළඹ මහාධිකරණය දුන් තීන්දුව අභියාචනාධිකරණය පසුගිය සඳුදා තහවුරු කරමින් තීන්දුවක් ප්‍රකාශයට පත් කළේය .
මෙහිදී විත්තිකරුවන් 15 දෙනාට කොළඹ මහාධිකරණයෙන් පැනවූ අවුරුදු 80 ක සිර දඬුවම විත්තිකරුවන් සිව් දෙනෙකුට අදාළව අවුරුදු 38 දක්වා අඩු කිරීමට නියෝග කළ අභියාචනාධිකරණය සෙසු විත්තිකරුවන් 11 දෙනාගේ සිර දඬුවම අවුරුදු 31 දක්වා පහත දැමීය .
අභියාචනාධිකරණ විනිසුරු රාජා ප්‍රනාන්දු හා නිමල් ගාමිණි අමරතුංග යන විනිසුරු මඩුල්ල ප්‍රකාශයට පත් කළ මෙම තීන්දුවට විනිසුරුවරුන් දෙදෙනාගේම එකඟත්වය පළ වී තිබුණි .
1999 මාර්තු මස 30 වෙනිදා කොළඹ දී කෝටිපති ව්‍යාපාරිකයෙකු වූ ජී . ඩී . වික්‍රමසිංහ මහතා පැහැරගෙන ගොස් රුපියල් දෙකෝටියක මුදලක් කප්පම් වශයෙන් ලබාගැනීම සම්බන්ධයෙන් විත්තිකරුවන් දීර්ඝ නඩු විභාගයකින් අනතුරුව වරදකරුවන් බවට තීරණය කර සිර දඬුවම් පනවා තිබුණි .
එම තීන්දුවට එරෙහිව විත්තිකරුවන් 15 දෙනා මෙම අභියාචනය , ඉදිරිපත් කරමින් ඉල්ලා සිටියේ මහාධිකරණ තීන්දුව බලරහිත කරන ලෙසයි .
අමාත්‍ය රවි කරුණානායක මහතාගේ කාර්යාලයකට අයුතු ලෙස ඇතුළු වී දේපළවලට අනර්ථයක් සිදුකර එහි සිටි පුද්ගලයන්ට මරණීය තර්ජන එල්ල කිරීම සම්බන්ධයෙන් අත්අඩංගුවට පත්ව රක්ෂිත බන්ධනාගාර ගත කර සිටින ජනතා විමුක්ති පෙරමුණේ සාමාජිකයන් හය දෙනාට ඇප ලබාදෙන්නැයි කරන ලද ඉල්ලීමක් කොළඹ අතිරේක මහේස්ත්‍රාත් ජේ . ආර් . දිසානායක මහතා පසුගිය 22 වෙනි සඳුදා ප්‍රතික්ෂේප කරමින් සැකකරුවන් අප්‍රියෙල් මස පළමුවැනිදා දක්වා තවදුරටත් රක්ෂිත බන්ධනාගාර ගත කරන ලෙස නියම කළේය .
අමාත්‍ය එස් . බී . දිසානායක මහතා හබරාදුව ප්‍රදේශයේ වප්මඟුල් උලෙළකදී කළ ප්‍රකාශයකින් අධිකරණයට අපහාසයක් කිරීම පිළිබඳ චෝදනා අඩංගු රීති ආඥාවක් සම්පාදනය කිරීම නීතිපති දෙපාර්තමේන්තුව පසුගිය සතිය වන විට අවසන් කර තිබුණි .
නීතිපති දෙපාර්තමේන්තුව මෙම පියවර ගෙන තිබුණේ ශ්‍රේෂ්ඨාධිකරණය කළ නියෝගයකට අනුවයි .
අභියාචනාධිකරණයේ සභාපති නිශ්ශංක උදලාගම , රාජා ප්‍රනාන්දු හා නිමල් දිසානායක යන විනිසුරුවරුන් ශ්‍රේෂ්ඨාධිකරණ විනිසුරුවරුන් වශයෙන් පත් කරනු ලැබ සිටිති .
මේ අතර අතිරේක සොලිසිටර් ජෙනරාල් ජනාධිපති නීතිඥ සලීම් මර්සූක් මහතා අභියාචනාධිකරණයේ සභාපතිවරයා වශයෙන් පත්කරනු ලැබ සිටී .
ශ්‍රේෂ්ඨාධිකරණ විනිසුරුවරයෙකු වශයෙන් දිවුරුම් දෙන රාජා ප්‍රනාන්දු විනිසුරුවරයා සියෝරා ලියොන් රාජ්‍යයේ මානව හිමිකම් අභියාචනාධිකරණ විනිශ්චයකාරවරයකු ලෙස එක්සත් ජාතීන්ගේ මානව හිමිකම් සංවිධානය විසින් දැනටමත් පත් කරනු ලැබ තිබේ .
මහපොළ උසස් අධ්‍යාපන ශිෂ්‍යත්ව භාරකාර අරමුදලේ සිදුවී ඇති බව පවසන රුපියල් කෝටි ගණනක මූල්‍ය අක්‍රමිකතාවයක් පිළිබඳව ජනාධිපතිනිය වෙත අග විනිසුරු සරත් එන් . සිල්වා මහතා ලිඛිත දැනුම්දීමක් 22 වෙනි අඟහරුවාදා සිදුකළේ අදාළ භාරකාර අරමුදලේ සභාපතිවරයා වශයෙනි .
ඒ සම්බන්ධයෙන් ක්ෂණිකව අවධානය යොමු කළ ජනාධිපතිනිය අගවිනිසුරුවරයාට 23 වෙනි බදාදා සවස ලිපියක් මගින් දැනුම් දී තිබුණේ මෙම අක්‍රමිකතාව පිළිබඳව වහා පරීක්ෂණයක් ආරම්භ කරන ලෙසය .
එසේම මහපොළ භාරකාර අරමුදල සතු රුපියල් දසලක්ෂ 3160 . 7 ක මුදලක් දැනට පවරා ඇති පෞද්ගලික සමාගම වෙතින් ආපසු පවරා ගැනීමට පියවර ගන්නා ලෙස ද ජනාධිපතිනිය උපදෙස් දී තිබුණි .
පෝය දිනයක දී නඩු විමසීමකින් තිලංග සුමතිපාල මහතා නිදහස් කිරීමට අවශ්‍ය කටයුතු සම්පාදනය කළ බවට චෝදනා නැගී ඇති ජනාධිපති නීතිඥවරුන් සම්බන්ධයෙන් ක්‍රියාකිරීමට ශ්‍රේෂ්ඨාධිකරණ විනිසුරු ටී . බී . වීරසූරිය මහතා අධිකරණ සේවා කොමිසම විසින් පත්කරනු ලැබ ඇත .
අධිකරණ රෙජිස්ට්‍රාර් සේවයේ III වන ශ්‍රේණිය සඳහා කුසලතාව මත උසස් කිරීම සඳහා මෙවර අයදුම්පත් කැඳවීමේදී අධිකරණ ලිපිකාර සේවාවට බලවත් අසාධාරණයක් සිදු වී ඇති බව ශ්‍රී ලංකා අධිකරණ උප ලේඛන ගත නිලධාරීන්ගේ සංගමය අධිකරණ සේවා කොමිසමට පෙන්වා දී තිබේ .
ගංගාවන්හි වැලි ගොඩදැමීම් ඇතුළු ඒ ආශ්‍රිත වෙනත් කැණීම් කටයුතු සම්බන්ධයෙන් භූ විද්‍යා සමීක්ෂණ හා පතල් කාර්යාංශයෙන් බලපත්‍ර නිකුත් කිරීමට අදාළව මධ්‍යම පරිසර අධිකාරිය හා සීමාසහිත පාරිසරික පදනම මගින් සිදුකළ සමීක්ෂණ වාර්තා පසුගිය සතියේ දී ශ්‍රේෂ්ඨාධිකරණයට රජයේ ජ්‍යෙෂ්ඨ අධිනීතිඥ උදිත ඉගලහේවා මහතා ඉදිරිපත් කළේය .
ශ්‍රේෂ්ඨාධිකරණය මීට පෙර කර තිබූ නියෝගයකට අනුව අදාළ වාර්තාවන් ඉදිරිපත් කෙරිණි .
තෝල්ක මුදලි මහපොළ අරමුදල සමාගමකට පැවරීම මෙරට විශ්ව විද්‍යාල සහ වෙනත් උසස් අධ්‍යාපන කටයුතුවල නිරත සිසුන් 25 , 000 කට අධික පිරිසකට සෙත සලසන මහපොළ අරමුදලේ සියලු ම මූල්‍ය වත්කම් පෞද්ගලික සමාගමකට පවරා දීම පිළිබඳව විශේෂ පරීක්ෂණයක් ජනාධිපතිනිය ගේ උපදෙස් මත දැනට ක්‍රියාත්මක වේ .
මහපොළ අරමුදලේ රුපියල් දස ලක්ෂ 3160 . 7 ක මූල්‍ය වත්කම් හදිසියේ බිහිකෙරුණු නැෂනල් වෙලින් කෝපරේෂන් නමැති සමාගමකට පවරා දී ඇති බව මහපොළ උසස් අධ්‍යාපන ශිෂ්‍යත්ව භාරකාර අරමුදලේ සභාපති හා අග විනිසුරු සරත් එන් . සිල්වා මහතා ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය වෙත පසු ගිය සඳුදා ( 22 . 03 . 2004 ) ලිඛිතව දැනුම් දී තිබුණි .
අග විනිසුරුවරයා ගේ දැනුම් දීමට කඩනමින් ප්‍රතිචාර දක්වමින් ජනාධිපතිනිය 24 . 03 . 2004 දින අග විනිසුරුවරයාට මේ පිළිබඳව පුළුල් පරීක්ෂණයක් කඩිනමින් පවත්වන ලෙස උපදෙස් දුන්නා ය .
අඩු ආදායම් ලාභී පවුල්වල සිසුන්ට සරසවි හා උසස් අධ්‍යාපනයට අත්වැලක් වීමේ අරමුණින් දිවංගත ලලිත් ඇතුළත්මුදලි මහතා ආරම්භ කළ මහපොළ ශිෂ්‍යත්ව භාරකාර අරමුදලේ සභාපතිත්වය නිල බලයෙන් අග්‍ර විනිශ්චයකාරවරයා වෙත පැවරේ .
මෙම භාරකාර අරමුදලේ සෙසු භාරකරුවන් වනුයේ උසස් අධ්‍යාපන අමාත්‍යාංශයේ ලේකම්වරයා හා වාණිජ හා පාරිභෝගික කටයුතු අමාත්‍යාංශයේ ලේකම්වරයා යි .
ආරම්භයේ දී සේවක සංඛ්‍යාව 9 ක් ව තිබූ මෙම මහපොළ භාරකාර අරමුදලට පසුගිය වකවානුවේ දී විශාල සේවකයන් පිරිසක් බඳවා ගෙන තිබුණේ වාණිජ හා පාරිභෝගික කටයුතු අමාත්‍ය රවි කරුණානායක මහතා ගේ සෘජු මැදිහත්වීම මත බව අනාවරණය වී ඇත .
පසුගිය 2003 මැයි 22 නි දා මෙම භාරකාර අරමුදලේ රැස්වීමට අග විනිසුරුවරයා ද සහභාගි වී ඇත .
එහි දී අරමුදලේ මූල්‍ය වත්කම් අක්‍රමවත් ලෙස පරිහරණය කෙරෙහි දැඩි ලෙස දෝෂාරෝපණය කළ අග විනිසුරුවරයා රවි කරුණානායක අමාත්‍යවරයා ගේ කටයුතු තදින් ම විවේචනයට ලක් කර තිබේ .
රවි කරුණානායක අමාත්‍යවරයා පසුව භාරකාර අරමුදලේ සභාපතිවරයා වන අග විනිසුරුවරයා ගේ කිසිදු එකඟත්වයකින් තොරව හා අග විනිසුරු සරත් එන් . සිල්වා මහතා ගේ දැඩි විරෝධය හමුවේ මෙම භාරකාර අරමුදලේ මූල්‍ය වත්කම් සියල්ල පෞද්ගලික සමාගමක් වන නැෂනල් වෙලින් කෝපරේෂන් ආයතනයට පවරා දී ඇත .
නැෂනල් වෙලින් කෝපරේෂන් ආයතනය අමාත්‍ය රවි කරුණානායක මහතා ගේ වුවමනාව මත ඔහු ගේ සමීප හිතවතුන් පිරිසක් අධ්‍යක්ෂ මණ්ඩලයට ඇතුළත් කරගෙන පිහිටුවා ගත් ආයතනයකි .
නැෂනල් වෙලින් කෝපරේෂන් ආයතනයේ කොටස් හිමියන් වනුයේ ආචාර්ය වික්‍රම වීරසූරිය , , ආර් . වී . විජේසිංහ , ඒ . කදිර්වේල් පිල්ලේ , දම්සිරි පොන්සේකා , ධම්මික රණවක හා දිල්රුක් රණතුංග යන මහත්වරුන් ය .
මහපොළ භාරකාර මණ්ඩලයේ සාමාජිකත්වය දරන ආචාර්ය වික්‍රම වීරසූරිය මහතා , තමා ද කොටස්කරුවකු වන පෞද්ගලික සමාගමකට මහපොළ වත්කම් පවරා දීම මහපොළ වත්කම් කොල්ලකෑමක් බවත් , එය සදාචාර විරෝධී ක්‍රියාවක් බව සරසවි සිසුන් ගේ මතය වී ඇත .
නැෂනල් වෙලින් කෝපරේෂන් සමාගම මහපොළ අරමුදල පාලනය කිරීම සඳහා තෝරා ගැනීමේ දී විධිමත් ටෙන්ඩර් පරිපාටියක් අනුගමනය කර නොමැති අතර , එම ගනුදෙනුව පාරදෘෂ්‍ය භාවයකින් තොරව සිදු කළ අභිරහස් ගනුදෙනුවකි .
එපමණක් නොව මහපොළ භාරකාර අරමුදල වැනි විශාල අරමුදලක් පවත්වාගෙන යාමට තරම් මූල්‍ය ස්ථාවරයක් පවා නොමැති සමාගමකට මෙම වත්කම පැවරීම පසුපස සිටිනුයේ රවි කරුණානායක ඇමැතිවරයා ය .
වාණිජ හා පාරිභෝගික කටයුතු අමාත්‍ය රවි කරුණානායක මහතා ගේ නියමය පරිදි සිදු වී ඇත්තේ මහපොළ ශිෂ්‍යත්ව අරමුදලින් රුපියල් මිලියන 200 ක කොටස් මිලට ගැනීම සඳහාත් , සමාගමේ ක්‍රියාකාරි වියදම් සඳහාත් තවත් රුපියල් මිලියන 10 ක ණයක් වශයෙන් මූල්‍ය ප්‍රතිපාදන එම සමාගමට ලබා දීම ය .
අග විනිසුරු සරත් එන් . සිල්වා මහතා එම අරමුදලේ සභාපතිවරයා වශයෙන් මෙම ගනුදෙනුව සිදු නොකරන ලෙස සිය බලවත් විරෝධය පළ කර තිබුණි .
එහෙත් එම විරෝධය නොතකා රවි කරුණානායක අමාත්‍යවරයා හිතුවක්කාරි ලෙස ක්‍රියා කරමින් පසුගිය 2003 වසරේ අගෝස්තු මාසයේ දී අදාළ රුපියල් මිලියන 10 ක ණය මුදල නැෂනල් වෙලින් කෝපරේෂන් සමාගමට ලබා දී තිබේ .
මෙම සමාගම මහපොළ භාරකාර අරමුදල සමග අත්සන් කර තිබෙන එකඟතා ගිවිසුමට අනුව මහපොළ භාරකාර අරමුදල සතු සියලු ම වත්කම් පසුගිය මාර්තු දෙවැනි දා සිට එම සමාගමට පවරා දී ඇත .
අදාළ සමාගම වෙතින් මහපොළ භාරකාර අරමුදලේ මූල්‍ය වත්කම් ආපසු ලබා ගැනීමට අවශ්‍ය වුවහොත් ඒ සඳහා නිශ්චිත කාලසීමාවක් හෝ එකඟතා ගිවිසුමේ සඳහන් නොවීම නිසා මහපොළ අරමුදලේ සුරක්ෂිතභාවයට එල්ල වී ඇත්තේ දැඩි අවදානමකි .
මෙම අයහපත් තත්ත්වය පිළිබඳව ජනාධිපතිනිය වෙත අග විනිසුරුවරයාත් , එක්සත් ජනතා නිදහස් සන්ධානයත් මහපොළ ශිෂ්‍ය සංවිධානයත් කරුණු පෙන්වා දී තිබේ .
මේ අතර මහපොළ අරමුදල් කොටස් වෙළෙඳ පොළේ ආයෝජනය කිරීමට ද පියවර ගෙන ඇති බව වාර්තා වේ .
මෙවැනි ක්‍රියා හේතුවෙන් මහපොළ අරමුදලේ සුරක්ෂිත භාවය කෙරෙහි සහතිකයක් නොමැති වීම නිසා ඉදිරි අනාගතයේ දී මහපොළ ශිෂ්‍යත්ව ක්‍රමය අහෝසි වනු ඇතැයි මහපොළ ශිෂ්‍යාධාර ලබන සිසුන් 25 , 000 ක් තුළ බියක් ද හටගෙන තිබේ .
1981 අංක 66 දරන පනත යටතේ ආරම්භ කරන ලද මහපොළ උසස් අධ්‍යාපන ශිෂ්‍යත්ව භාරකාර අරමුදලට ප්‍රධාන දායකත්වය ජනාධිපති අරමුදල යටතේ සැපයේ .
ජනාධිපති අරමුදල මගින් මහපොළ භාරකාර අරමුදල සඳහා වාර්ෂිකව ලබා දෙන ප්‍රතිපාදනය රුපියල් මිලියන 250 කි .
දිවංගත ලලිත් ඇතුළත්මුදලි මහතා මෙම අරමුදල ආරම්භ කළේ අඩුම පිරිවැයක් යටතේ එය පවත්වා ගෙන යාමේ අරමුණ පෙරදැරි කරගෙන ය .
ආරම්භයේ දී නව දෙනෙකුට පමණක් සීමා වී තිබුණු අරමුදල් කාර්ය මණ්ඩලය 2001 දෙසැම්බර් මාසය වන විට වැටුප් හා පරිපාලන වියදම් සඳහා වැය කර ඇත්තේ මසකට රුපියල් 58 , 000 ක් පමණි .
මෙම වැය දරනු ලැබ ඇත්තේ ද මහපොළ අරමුදල ය .
එහෙත් 2002 වසරේ සිට අමාත්‍ය රවි කරුණානායක මහතා ගේ පාලනය යටතේ මහපොළ අරමුදලේ සේවක පිරිස 39 දක්වා ක්ෂණිකව වැඩි කර ඇති අතර , මාසක වියදම රුපියල් හය ලක්ෂ තිස් නව දහස දක්වා ( 639 , 000 ) ඉහළ ගොස් ඇත .
එම වැඩිවීමේ ප්‍රතිශතය 300% ක් පමණ වේ .
රවි කරුණානායක මහතා ගේ අනුදැනුම මත 2002 න් පසුව බඳවා ගත් සේවකයන්ට රුපියල් 20 , 000 සිට රුපියල් 65 , 000 දක්වා ඉහළ වැටුප් ගෙවීමක් නිසා අරමුදලේ මූල්‍ය ස්ථාවරත්වයට දැඩි බලපෑමක් එල්ල වී ඇත .
රුපියල් 65 , 000 ක වැටුප් මුදලක් ගෙවා පත් කර ගෙන ඇති විශේෂඥයාට මහපොළ අරමුදල කාර්යක්ෂමව පාලනය කිරීමට නොහැකි වී තිබේ .
මෙවැනි අක්‍රමවත් ක්‍රියා හා මහපොළ අරමුදලේ ගනුදෙනු නිසි පරිදි සිදු නොවන බව දක්වමින් එම අරමුදලේ නිල බලයෙන් සාමාජිකත්වය හොබවන දිවංගත ඇතුළත්මුදලි මහතා ගේ බිරිඳ ශ්‍රීමනි ඇතුළත්මුදලි මහත්මිය ද අරමුදලේ රැස්වීම්වලට සහභාගි වීමෙන් පසුගිය කාලයේ වැළකී සිට ඇති බවත් අනාවරණය වේ .
මේ අතර මහපොළ භාරකාර අරමුදලේ කළමනාකාරිත්වය සයිප්‍රස් හා ඇමරිකානු සමාගම් කොටස් හිමි බහු ජාතික සමාගමකට පවරමින් එම අරමුදල GTECH (ජී - ටෙක්) ලංකා පෞද්ගලික සමාගම අතර ඇති කරගෙන ඇති මහපොළ ලොතරැයි කළමනාකරණ ගිවිසුම ක්‍රියාත්මක වීම හෝ අදාළ ගිවිසුමට සම්බන්ධ කිසිදු පියවරක් ගැනීමෙන් වළක්වා ලන අතුරු නියෝජගයක් ශ්‍රේෂ්ඨාධිකරණය පනවන්නට යෙදී ඇත .
එසේ ම ජී - ටෙක් ලංකා පෞද්ගලික සමාගම සමග එක්ව මහපොළ ක්ෂණික ලොතරැයි පතක් පසුගිය සතියේ දී නිකුත් කිරීමට අමාත්‍ය රවි කරුණානායක මහතා පියවර ගෙන තිබුණත් , එම ලොතරැයි පත නිකුත් කිරීම ද ශ්‍රේෂ්ඨාධිකරණයෙන් වළක්වන අතුරු නියෝගයක් පැනවූයේ මෙම අක්‍රමිකවත් ගනුදෙනුව අධිකරණය හමුවට සංවර්ධන ලොතරැයි මණ්ඩලය ගෙන ගිය නිසා ය .
මහපොළ ශිෂ්‍යත්ව භාරකාර අරමුදලේ සියලු කළමනාකරණ කටයුතු ජී - ටෙක් ලංකා පෞද්ගලික සමාගමට පවරමින් රහසිගත බලපත්‍රයක් පිළිබඳ ගිවිසුමක් එකී අරමුදල සමග ඇති කරගෙන ඇති බවට කරුණු ශ්‍රේෂ්ඨාධිකරණය හමුවේ කියා පෑවේ සංවර්ධන ලොතරැයි මණ්ඩලය විසිනි .
මෙතෙක් මහපොළ ශිෂ්‍යත්ව අරමුදල හා සම්බන්ධ ලොතරැයි කටයුතු සියල්ල සිදුකර ඇත්තේ සංවර්ධන ලොතරැයි මණ්ඩලය විසින් සිදු වන අතර , මෙම රහසිගත ගිවිසුමේ කටයුතු ඊට පටහැනිව සිදු කර ඇතැයි ද ශ්‍රේෂ්ඨාධිකරණය හමුවේ දැනටමත් කරුණු අනාවරණය වී තිබේ .
ඒ අනුව ශ්‍රේෂ්ඨාධිකරණය නියෝග කර ඇත්තේ අදාළ ගිවිසුමේ කටයුතු ක්‍රියාත්මක වීම අත්හිටුවන ලෙස ය .
කෙසේ වෙතත් මහපොළ උසස් අධ්‍යාපන ශිෂ්‍යත්ව භාරකාර අරමුදලේ සිදු වී ඇති බව පැවසෙන රුපියල් කෝටි ගණනක මූල්‍ය අක්‍රමිකතාව පිළිබඳව කඩිනමින් පරීක්ෂණයක් ආරම්භ කරන ලෙස ජනාධිපතිනිය බදාදා (24) සවස අග විනිසුරු සරත් එන් . සිල්වා මහතාට දැනුම් දුන්නා ය .
ජනාධිපතිනිය මෙම පියවර ගෙන තිබුණේ මහපොළ භාරකාර අරමුදලේ සභාපතිත්වය හොබවන අග විනිසුරුවරයා අදාළ මූල්‍ය අක්‍රමිකතාවය පිළිබඳව පසුගිය සඳුදා (22) ජනාධිපතිනියට කළ ලිඛිත දැනුම් දීමක් අනුවයි .
ඒ අනුව අග විනිසුරුවරයාට බදාදා (24) ලිපියක් යවමින් ජනාධිපතිනිය මහපොළ භාරකාර අරමුදලේ රුපියල් මිලියන 3160 කට අධික මුදලක් නැෂනල් වෙලින් කෝපරේෂන් සමාගම වෙත පවරා තිබීම පිළිබඳව අවධානය යොමු වී ඇත .
එසේ ම ජනාධිපතිනිය අගවිනිසුරුවරයාට දැනුම් දී ඇත්තේ අදාළ මුදල මහපොළ භාරකාර අරමුදල වෙත යළි පවරා ගැනීමට එහි සභාපතිවරයා වශයෙන් ක්‍රියා කරන ලෙස ය .
ජනාධිපතිනිය අගවිනිසුරුවරයාට යොමු කළ ලිපියෙන් මහපොළ අරමුදල් මෙලෙස පෞද්ගලික සමාගමක තැන්පත් කිරීම කෙරෙහි සිය විමතිය පළ කර ඇත .
2002 ජනවාරි මස 01 වෙනිදා සිට මේ වනතෙක් මෙම අරමුදලේ සිදු වී ඇති ගිණුම් කටයුතු පිළිබඳව විශේෂ විගණනයක් පවත්වන ලෙස ද ජනාධිපතිනිය උපදෙස් දී තිබේ .
මෙම විගණන කටයුතු සඳහා විශේෂ විගණන නිලධාරීන් පත් කර ගන්නා ලෙස හෝ එවැනි නිලධාරීන් ජනාධිපති ලේකම් කාර්යාලය හරහා හෝ පත්කර ගැනීමට කටයුතු යොදන ලෙසත් ජනාධිපතිනිය අගවිනිසුරුවරයාගෙන් ඉල්ලා ඇත .
මෙම ගනුදෙනුව පිළිබඳව දින 5 ක් ඇතුළත එම අරමුදලේ භාරකාරවරයෙකු වන වාණිජ හා පාරිභෝගික කටයුතු අමාත්‍යාංශයේ ලේකම්වරයාගෙන් කරුණු විමසන ලෙස ද ජනාධිපතිනිය අගවිනිසුරුවරයාට යැවූ ලිපියෙන් ඉල්ලා තිබේ .
ප්‍රියන්ත අමරසිංහ
